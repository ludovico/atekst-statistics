Trynefaktoren
------------------------------------------------------------------------------
Dagsavisen, 25.10.2014
SISSEL HOFFENGH sissel.hoffengh@dagsavisen.no
Seksjon: ILLE TIL MOTE :NYE INNTRYKK Side 39, del 1
Publisert på trykk. 

ILLE TIL MOTE
Renée Zellweger har sjokkert folk og fe med sitt «nye ansikt». Men hun er vant til 
å få seg noen på trynet.

Da Renée Zellweger stilte på ELLE-gala i Hollywood mandag var hun ifølge kjendisjournalistene 
ikke til å kjenne igjen. Borte var bollekinn og myseblikket som har 
vært hennes varemerke på godt og vondt siden Bridget Jonesdagene. Det har utløst 
et skred av kommentarer og spekulasjoner omkring hva i all verden hun har gjort 
med ansiktet sitt. Plastikkirurger og andre selvoppnevnte «eksperter» på folks 
ansikter er blitt hentet inn for å analysere den ekstreme forvandlingen. For noe 
MÅ hun jo ha gjort, ikke sant? Renée Zellweger fikk sitt gjennombrudd i filmen 
«Jerry Maguire» i 1996, men det var i rollen som den nevrotiske, kjederøykende 
og dagbokskrivende Bridget Jones hun slo igjennom for alvor, og hun har blant annet 
også spilt i «Down With love», «Chicago » og «Cold Mountain» der hun også ble 
belønnet med en Oscar for beste kvinnelige birolle. Siste film hun medvirket i 
var «My Own Love Song» i 2010, og siden har det vært litt stille rundt henne på 
filmfronten. Når kritikere klistrer opp før- og etterbilder av Zellweger er det 
påtakelig at mange av førbildene er hentet fra Bridget Jonesperioden, og en rolle 
hun bevisst la på seg mange kilo for å fylle. Den første «Bridget Jones»filmen 
kom for 13 år siden. Det er bare å søke på Facebook og se hvordan folk du kjenner 
så ut for ti år siden. Ti år og 10-12 kilo kan gjøre stor forskjell på et ansikt. 
I tillegg har hun ny kjæreste, og vi vet vel alle hvor slank man blir når 
man er litt på tuppa etter en ny fyr. Skulle Renée Zellweger ha tatt en botoxsprøyte 
eller to i pannen og et øyelokksløft er det ikke akkurat noen bombe. Vi vet 
jo alle hvor nådeløs filmbransjen kan være, spesielt mot kvinner over 40. Da er 
det mer provoserende at ingen hever så mye som et øyebryn over at normalt utseende 
folk i 20-30-åra legger seg under kniven for å se ut som en litt kjedelig pen 
katalogmodell. At vi i en tid der alle liksom skal være så originale og kreative 
ikke har evnen til å nyte skjønnhet som skurrer, det er jo bare sykt og trist. 
Selvfølgelig kan du mobbe folk til forandring . Googler du « Renée Zellweger's 
face» på nettet finner du alt fra stygge tweets til de mest infame nettsider dedikert 
ene og alene til å trakassere hvordan hun ser ut - med «mysete griseøyne» 
og «bollekinn». Og det finnes et hav av «Renée Zellweger's Extreme Sour Lemon Candy»
vitser der ute i cyberspace, og komikere som slår vitser på å trykke trynet 
sammen med hendene i en Renée Zellwegerparodi. Skulle hun følt seg presset til 
kirurgi, er det diskutabelt om det er Hollywoods skjønnhetstyranni som er den store 
stygge ulven her. Om det ikke rett og slett er trøkket fra slemme, drittkastende 
hverdagsmennesker som er de aller verste. "TI ÅR OG 10-12 KILO KAN GJØRE STOR 
FORSKJELL."

Bildetekst: Lite sminke, slank og ti år eldre: Renée Zellweger sjokkerer.© Dagsavisen

==============================================================================

Maktspredning i cyberspace
------------------------------------------------------------------------------
Dagsavisen, 30.10.2014
Bente R. Gravklev bente.rognan.gravklev@dagsavisen.no
Seksjon: KULTUR Side 31, del 1
Publisert på trykk. 

Frihetsreformen skal frigjøre kunstnerne fra statlige penger og sikre maktspredning 
i kulturlivet. Ifølge ny forskning bør kulturministeren kanskje heller konsentrere 
seg om Amazon, Google og Spotify.

Det er to faktorer som virkelig påvirker kunsten i dagens samfunn: Digitalisering 
og globalisering. Dette er blant de foreløpige funnene fra forskningsprosjektet 
«Kunst! Makt! » som professor Tore Slaatta ved Institutt for medier og kommunikasjon 
ved Universitetet i Oslo, la fram på konferansen «Kulturrikets tilstand» i 
går. Forskningsprosjektet som tar for seg maktstrukturene innen scenekunst, bildekunst, 
musikk og litteratur er i sluttfasen, og Slaatta kunne i går fortelle at 
kulturpolitikkens virkemidler må koordineres internasjonalt for å kunne fungere. 
Og staten må være villig til å sikre rammevilkårene for kunstnere videre dersom 
de skal kunne overleve digitaliseringen. Her skulle kanskje kulturminister Thorhild 
Widvey (H) vært til stede? For er det noe hun tilsynelatende er opptatt av 
i kulturpolitikken, så er det nettopp frihet og maktspredning. Samtidig som Widvey 
frigjør kulturen fra offentlige penger, bygger det seg opp en annen maktbastion 
som truer kunstnerøkonomien: De internasjonale tilretteleggerne som sørger 
for at vi kan lese bøker, se film og høre musikk digitalt til en billig penge. Under 
Kulturrådets årskonferanse i forrige uke innledet rådsleder Yngve Slettholm 
med en påminnelse til kulturministeren om hvor viktig arbeidet med revisjonen av 
åndsverkloven, som hun skal ta fatt på neste år, faktisk er, nettopp på grunn 
av digitaliseringen og framveksten av strømmetjenester. «Vi snakker altså om gigantiske 
økonomiske krefter som ikke er særlig interessert i et sterkt opphavsrettslig 
vern på internett, fra Telenor og RiksTV til Amazon, Microsoft og Google,» 
sa Slettholm. På samme konferanse holdt musiker og skribent Knut Schreiner et innlegg 
der han mente man må utforske konsekvensene av digitaliseringen før man utformer 
ny kulturpolitikk. Smakebiten fra forskningsprosjektet om kunst og makt 
kan tyde på at Slettholm og Schreiner har rett. At vi har fått tilgang til å strømme 
nærmest ubegrenset med film og TV-serier for en billig penge hver måned rammer 
ikke bare salg av DVD-er og kinobilletter, men også andre mer tradisjonelle 
kunstformer. Tidligere i høst sa a dmi n i s t re rende direktør ved Oslo Nye Teater 
til Dagsavisen at konkurransen teatrene opplever, ikke bare er en konkurranse 
mellom teatrene, men en konkurranse med de digitale aktørene. Hvorfor gå ut og 
oppleve kultur når du kan få det servert hjemme i stua? Digitaliseringen endrer 
ikke bare vilkårene for kunstnere, men også vårt kulturforbruk. Dette er ikke 
noe nytt, men det kan virke som om kulturlivet både internasjonalt og her til lands 
begynner å ta digitaliseringen innover seg for alvor, og de ber om hjelp fra 
kulturpolitikerne for å sikre vilkårene for kunstnerne. Aksjonen «Authors united» 
med forfattere som Salman Rushdie, Stephen King og Donna Tarrt på laget fikk 
mye oppmerksomhet for sin protest mot nettbokhandelen Amazons prispressing i sommer. 
Og SVT kunne tirsdag melde at en rekke nordiske kulturarbeidere, blant dem 
norske, har skrevet et åpent brev til EU-kommisjonæren Cecilia Malmström, der de 
advarer mot at en kommende f r i ha ndel sav ta l e mellom EU og USA kan skade 
nordisk kulturliv. Her er opphavsretten blant b e k y m r i n g e n e nettopp på 
grunn av de store amerikanske selskapene som sørger for at du og jeg kan strømme 
det som strømmes kan. Trolig kommer det ingen nye finurlige kulturpolitiske løsninger 
av å utforske konsekvensene av Netflix, Amazon og Spotify. Men at vilkårene 
til kunstnerne er under press, har minst like stor konsekvens for den frie kunsten 
som statlige føringer om likestilling og mangfold. Det er et godt argument 
for å opprettholde, og kanskje til og med øke stipendordninger og statlige rammevilkår 
for kunsten. Da kan vi snakke maktspredning. " Det kan virke som om kulturlivet 
både internasjonalt og her til lands begynner å ta digitaliseringen innover 
seg for alvor. " Twitter:@dagsavisen DETTE ER SAKEN ■ I går arrangerte telemarksforskning 
den årlige konferansen «kulturrikets tilstand» og temaet var kunst 
og makt. ■ siden 2011 har det pågått et tverrfaglig forskningsprosjekt om maktstrukturer 
i kulturlivet, og det ferdigstilles denne høsten. ■ den blåblå regjeringen 
har satt i gang en frihetsreform i kulturlivet som skal sikre spredning av 
makt.

Bildetekst: Kulturminister Thorhild Widvey (H) og rådsleder i Kulturrådet Yngve Slettholm på 
kulturrådets årskonferanse. Slettholm snakket rett til ministeren om det viktige 
arbeidet hun skal i gang med i revisjonen av åndsverkloven.© Dagsavisen

==============================================================================

Den nye Silkeveien
------------------------------------------------------------------------------
Dagbladet, 31.10.2014
John Arne Markussen jam@dagbladet.no
Seksjon: a Side 3, del 1
Publisert på trykk. 

Hongkong er en krusning. Xi Jinpings råsalg av Kinas handelsvisjoner er mer interessant. 
Han vil reise baklengs den ruta Marco Polo fulgte for 700 år siden, skriver 
John Arne Markussen.

LANZHOU, GANSU (Dagbladet): Brått befant jeg meg midt inne i Kina, i storbyen Lanzhou 
i provinsen Gansu med ca. 30 millioner mennesker. Jeg var invitert sammen med 
over 500 politikere, kulturarbeidere, akademikere og næringslivsfolk fra mer 
enn 60 land til en kultur- og industrikonferanse med kinesiske myndigheter og Asian-
Pacific CEO Association som vertskap. Jeg fikk visum som næringslivsleder. Blant 
deltakerne var det flere titalls amerikanske akademikere som nysgjerrig følger 
med når Kina inviterer til samtale om internasjonal handel og samarbeid. Etter 
å ha ekspandert kraftig i Afrika, retter landet nå blikket både mot land i USAs 
egen bakgård, og «stan»-landene inn mot sin egen vestgrense. Lanzhou er ikke 
tilfeldig valgt når Kina ruller ut catwalken for å snakke om næringsutvikling og 
handelspolitiske ambisjoner. Provinshovedstaden ved elva Huang He (Guleelva) - 
også kalt «den kinesiske sivilisasjonens vugge» - opplever enorm befolkningsvekst 
og mengder av nye skyskrapere reiser seg mot himmelen. Myndighetene snakker for 
eksempel om turisme som en integrert del av kulturlivet. Provinsen bruker 15 milliarder 
Euro i året på å markedsføre seg som turistmål av typen «Kina er ikke 
bare Beijing». President Xi Jinpings store frihandelsvisjon er bygd rundt metaforen 
om en renessanse for Silkeveien - den eldgamle karavaneveien der kameler fraktet 
silke, krydder og andre handelsvarer mellom Østen og Europa. Nå åpner kineserne 
den gamle transportåren - ikke ved hjelp av kameler, men motorveier, trailere, 
supermoderne tog - og cyberspace. Og i sør skal den suppleres med havner og 
handel langs kyststripen fra Kina via Sørøst-Asia, via India og Sri-Lanka, til Afrikas 
østkyst og inn i Middelhavet. Kinas utenrikspolitiske betydning er basert 
på økonomisk styrke, ikke den militære. Det er regionale geopolitiske forhold som 
setter rammene for de posisjonene kineserne inntar - sammen med frykten for separatisme 
og terrorisme. Og det med god grunn. Uroen i Hongkong er i denne sammenheng 
for en bagatell å regne. Hongkong-uroen er ingen klassisk etnisk konflikt 
som det ellers er så stort potensial for i et Kina med hele 56 etniske minoritetsgrupper. 
For makthaverne i Beijing finnes det ingen større forbrytelse enn separatisme. 
Samlingen av landet var selve kroningen av de mål de kinesiske kommunistene 
og Mao hadde satt seg. Fraværet av en nasjonal samordning ble av makthaverne 
og landets intellektuelle sett på som årsaken til at Kina opp gjennom historien 
hadde blitt så utnyttet og herjet med av ulike kolonimakter. Når Xi Jinping vekker 
til livet mytologien om Silkeveiens storhet, snakker han først og fremst til 
«stan»-landene som var en del av det gamle Sovjetunionen. Dernest håper han uigurene 
i den autonome regionen Xinjiang skal høre etter. Silkeveien går gjennom 
Xinjiang der noen millioner innfødte uigurer skaper stadig større problemer for 
Beijing og han-kineserne som kom hit i hopetall under kulturrevolusjonen for å 
bygge sosialismen. Mens mange etniske minoriteter i Kina lever i en ikkevoldelig 
tradisjon, er det helt annerledes med uigurene. Og de opplever ikke at den moderniseringen 
som pågår nå, dreier seg særlig om deres behov. The Economist kaller 
Xinjiang for et «kinesisk Tsjetsjenia». Kinas svar er «et terrorproblem». Den arabiske 
tv-kanalen Al-Jazeera rapporterte for noen uker siden at over 100 mennesker 
er drept bare de siste månedene i sammenstøt mellom myndigheter og uigurer. 
Men for Xi Jinping er det viktigste at sammen med Kasakhstan, Tadsjikistan, Turkmenistan, 
Kirgisistan og Usbekistan, utgjør Kina verdens største naturlige marked 
med tre milliarder mennesker. Ikke siden Djengis Khan beveget seg innover i Russland 
har det vært en slik asiatisk interesse vestover. Men tanken om å reise baklengs 
den ruta som Marco Polo gjorde for 700 år siden, kan vise seg å bli en øvelse 
på slak line. En av talerne på Gansu-konferansen var Nick Boklus, tidligere 
immigrasjonsminister i Australia. I sitt innlegg hyllet han Kina for landets internasjonale 
handelsvisjoner. Men samtidig minner han forsiktig om komplikasjonene: 
«Silkeveien la folkegrupper og økonomi åpen for innflytelse, men også press. 
Silkeveien var introduksjonen til globaliseringen». Den nye Silkeveien kan fort 
bli like farlig som den gamle - med et Kina som er like utsatt som karavanene 
som krysset ørkenen var for mange hundre år siden.
© Dagbladet

==============================================================================

Gull, er det verd sin vekt?
------------------------------------------------------------------------------
Aftenposten, 30.11.2014
Gillian Tett
Seksjon: Økomag Side 17, del 3
Publisert på trykk. 

Det store bildet
Levedyktig valuta. Alan Greenspans syn på pengepolitikk og gull fanger opp stemningene 
blant mange vanlige investorer ganske presist.

Gillian Tett kommentator i Financial Times For et tiår siden, da Alan Greenspan var 
sjef for den amerikanske sentralbanken Federal Reserve, var han beryktet for 
å komme med tvetydige orakel-budskap som ingen kunne forstå. Slik er det ikke lenger. 
Nylig fikk jeg et intervju med Greenspan (88) hos tankesmien Council of Foreign 
Relations i New York om den reviderte utgaven av hans seneste bok. Nå om dagen 
snakker den pensjonerte Greenspan så tydelig at noen av hans uttalelser farer 
som rikosjetter rundt i bloggsfæren. For det han avslørte i intervjuet, var at 
han er dypt i tvil om hvorvidt den senere tids eksperimenter i vestlig pengepolitikk 
virkelig har bidratt til økonomisk vekst. Dessuten frykter han at noen av 
disse eksperimentene har vært så ville at det kan bli svært vanskelig å komme seg 
ut av denne politikken igjen i fremtiden - både i USA og andre steder - uten 
at det utløser enorm ustabilitet i markedet. Ja, faktisk er Greenspan så bekymret 
for fremtidig turbulens at han åpenbart sympatiserer med investorer (og sentralbanker) 
som nå hamstrer gull. Bare utgifter - Hvorfor setter sentralbanker penger 
i en verdisak som ikke har noen avkastning, men som medfører kostnader til lagerplass 
og forsikring og andre ting? Hvorfor gjør de det, spurte han retorisk - 
før han kom med sin egen forklaring: - Gull er en valuta. Den er stille, med alle 
karakteristikkene til en primær valuta. Ingen fiat-valuta, inkludert dollaren, 
kan matche den. På mange måter er dette en bemerkelsesverdig kommentar. I sin 
ungdom var Greenspan fascinert av gull (ikke minst fordi han også likte det libertarianeren 
Ayn Rand skrev). Men under mye av sin karrière som formann for The Fed, 
hadde han ansvaret for å forsvare verdien til fiat-valutaer (det tekniske begrepet 
for penger støttet av løfter fra en sentralbank i stedet for en gullstandard). 
Så det er slående - om ikke selvmotsigende - at han nå betrakter gull som 
en levedyktig valuta, for ikke å si en attraktiv investeringsmulighet. Dette er 
nesten som en (pensjonert) kalkun skulle forelese om julens verdi. Skeptiske kolleger 
Det er ikke overraskende at Greenspans kommentarer har påkalt seg betydelig 
hån fra noen av hans tidligere og nåværende kolleger i Vestens sentralbanker. 
Som en av dem påpekte for meg denne uken, gjorde Greenspan seg ikke fortjent til 
mye ære under den store finanskrisen. - Hvis du hadde fulgt Greenspans råd, ville 
du ha tapt penger i år, bemerket en annen. Hvis du tar i betraktning den seneste 
utviklingen i gullprisen, ser det ikke ut til å være noen krise i tilliten til 
fiat-valutaer i det hele tatt. (Gullprisen har falt kraftig i år, selv etter 
at den amerikanske sentralbanken har rykket tilbake fra kvantitative lettelser, 
det vil si å «trykke» penger.) Men selv om Greenspans kommentarer får andre sentralbankfolk 
til å rynke på nesen, ville det være dumt å ignorere dem. Uansett hva 
du mener om hans merittliste, mistenker jeg at hans nåværende syn på pengepolitikk 
- og gull - fanger opp stemningene blant mange vanlige investorer ganske presist. 
Faktisk mer presist enn noen av de offisielle erklæringene som kommer fra 
kobbelet av sentralbanksjefer i dag. Sveits stemmer om gullet Kast et blikk på 
Sveits, for eksempel. I dag skal sveitserne stemme i en folkeavstemning om hvorvidt 
landets sentralbank skal hente hjem hele landets gullbeholdning fra utlandet 
og kjøpe opp vesentlig mer av metallet. Inntil nylig regnet de fleste med at forslaget 
ville bli totalt avvist (ikke minst fordi den sveitsiske nasjonalbanken 
er sterkt imot det). Men nye meningsmålinger viser at nesten halve befolkningen 
støtter ideen, noe som tyder på at forslaget muligens blir vedtatt. På den andre 
siden av Atlanteren har mellomvalgene styrket Det republikanske parti og på ny 
rettet søkelyset mot nøkkelpersoner som Rand Paul, den republikanske senatoren. 
Paul har gjort det klart at han går inn for mer bruk av gull, og dette - koblet 
med den kommende avstemningen i Sveits - har fått det til å krible heftig i klubben 
av gullgravere. Hvorfor? Økonomisk teori forklarer utvilsomt noe av entusiasmen. 
Som Greenspan selv påpeker, har bare det store omfanget av eksperimenter i 
pengepolitikken i det siste økt bekymringen for et fremtidig inflasjonsutbrudd (som 
vil øke den relative verdien av gull). Politikken er også viktig: Høyrefløyen 
i USA (og i noe mindre grad i Europa) har så intens mistro til regjeringen at 
de ønsker å bryte enhver byråkratisk kontroll over valutaen. Men det finnes også 
et tredje, mer subtilt, psykologisk problem. De fleste vanlige mennesker har ingen 
idé om hva sentralbankene virkelig driver med i sine eksperimenter med billioner 
av dollar. De er urolige for hvordan pengene skal fungere i et bunnløst cyberspace. 
Gullets tilsynelatende egenverdi Det gode ved gull er at det ser ut til 
å være håndfast, tydelig og klart avgrenset. Det ser også ut til å være tidløst, 
og gir inntrykk av å ha en permanent, iboende egenverdi. Dette bildet er ironisk 
nok også en illusjon. Du kan ikke gjøre noe praktisk med gull (som du kan, la 
oss si med et stykke kull). Gullets verdi, akkurat som fiat-valutaens, henger sammen 
med sosiale konvensjoner. Men kultur, slik Greenspan nå erkjenner, er en mektig 
kraft - særlig i en finansverden som beveger seg stadig dypere inn i et eterisk 
cyberspace for hver dag som går.
© Aftenposten

==============================================================================

Nettets søppelhaug
------------------------------------------------------------------------------
Klassekampen 1, 06.12.2014
Av Sebastian Stryhn Kjeldtoft
Seksjon: 1,KLA11ONE Side 56, del 1
Publisert på trykk. 

Hva er det med Internett som kan få helt normale mennesker til true en politiker 
med voldtekt eller drap?

INTERNETT Anonymiteten bak en dataskjerm ser ut til å avle aggresjon og grenseløshet 
– spesielt rettet mot kvinner – og ingen steder er det mer uttalt enn på hjemmesiden 
4chan.org. Siden vekker like deler avsky og fascinasjon blant sine millioner 
av brukere. De kaller det «Internetts søppelhaug» eller «det beste og det 
verste cyberspace har å by på». Skillelinjen mellom gal og genial er for lengst 
oppløst i det kreative kaoset hvor alle skriver på like fot. 4. november 2014 kom 
en morder på besøk … «Det viser seg at det er mye vanskeligere å kvele noen enn 
det ser ut på film», skriver en anonym bruker i bildeteksten til innlegget sitt. 
Bildet viser liket av en ung kvinne som politiet neste morgen identifiserer som 
30 år gamle Amber Lynn Coplin fra Washington, USA. Hun har bare vært død i noen 
få minutter da bildet blir lagt ut på 4chan.org. «Sønnen hennes kommer snart 
hjem fra skolen. Han vil finne henne og tilkalle politiet. Jeg ville bare dele bildene 
før de finner meg», fortsetter den anonyme gjerningsmannen, mens andre brukere 
håner bildene for å være falske. Velkommen til jungelen Denne smeltedigelen 
rommer mordere som Michael Kalac, kreative ildsjeler og hackerbevegelsen Anonymous, 
som har utført politisk hacktivisme mot for eksempel Scientologi-kirken og 
hjulpet demonstranter under Den arabiske våren. Også provoserende humor er et varemerke 
for 4chan, hvor grenseløsheten dyrkes og virkeligheten demonteres gjennom 
satire. Til sjuende og sist er 4chan et anarkistisk eksperiment, forklarte grunnlegger 
Christopher Pool i et foredrag i 2010: «Det er anonymt og har ingen hukommelse. 
Ingen arkiver, ingen registrering. Diskusjonen er helt rå og ufiltrert.» 
Hver måned graver 22,5 millioner mennesker fingrene ned i sumpen på jakt etter 
små perler av genialitet. På overflaten består 4chan av 48 forskjellige debattrom. 
De fleste av dem er noenlunde normale, med emner som japansk tegnefilm, trening, 
våpen eller origami. Men hver tredje bruker beveger seg inn på et underforum 
med navnet /b/, hvor grenseløsheten ikke bare tillates, men dyrkes. «Her er det 
ingen regler. Det eneste som fører til bortvisning er barneporno, og selv det 
vitser man med hele tida. Å lese /b/ vil smelte hjernen din, men noen ganger er 
det nettopp det du trenger», skriver journalisten Nick Douglas på Gawker.com. Et 
av 4chans viktigste bidrag til internettkulturen er såkalte memes, bilder med 
en arketypisk figur ledsaget av en kort og ofte humoristisk tekst. Arketypene dekker 
uendelig bredt: fra Bad Luck Brian, en rødhåret og kvisete tenåring som alltid 
havner i problemer – til LOL-katter, som er koselige eller fjollete katter med 
menneskelige trekk. For den digitale generasjonen er dette en helt naturlig kommunikasjonsform. 
Det forklarer 23 år gamle Magnus Stahl, som til daglig studerer 
programvareutvikling ved IT-universitetet i København. Han har besøkt 4chan regelmessig 
i åtte år. – Humoren er grov, men utrolig nyansert. Den bygger lag på 
lag av tidligere kulturelle begivenheter på nettstedet og i virkeligheten. For 
det utrente øyet virker det som en samling psykopater som skriver helt tilfeldige 
ting. Men når du forstår tonen og dialogen, er det fantastisk. 4chan er et kreativt 
forum som skaper enormt mange av de uttrykkene som seinere finner veien ut 
til mainstreamkulturen, sier Stahl. Andre ganger utvikler det seg til handling 
i virkeligheten. Da en amerikansk YouTube-bruker 15. februar 2010 la ut to videoer 
hvor han mishandlet katten sin, tok det 4chan-hackere under 24 timer å spore 
adresse og fullt navn. Dagen etter ble mannen arrestert av politiet i Oklahoma. 
For Magnus Stahl er det et virtuelt rom hvor virkelighet og fiksjon oppløses for 
så å smelte sammen på nye, ukjente måter. Det anonyme mennesket – Det ligger en 
slags hinne over virkeligheten på 4chan. Vi diskuterer hele tida om folk mener 
det eller ikke. Det ser ut til å være masse mennesker som får energi av å skrive 
innviklede løgnhistorier som får andre til å reagere. Det har en avgjørende betydning 
for humoren, for ting blir lettere å håndtere når du ikke vet om det er ekte. 
En sentral utløper av 4chans flørt med virkeligheten er en usedvanlig grovkornet 
debattone. Herdet av livet En av de skremmende tingene er bildene av Amber 
Lynn Coplins lik, som ble lagt ut 4. november på 4chans /b/-forum. Eller rettere 
sagt: Det skremmende er det bildene er uttrykk for, mener Magnus Stahl. – Bildene 
i seg selv er ikke det verste. Det skremmende er at det finnes en person som 
kan finne på å gjøre noe slik. Heldigvis har man tatt mannen som gjorde det, sier 
han. – Skremmer det deg at en antatt morder også bruker 4chan? – Jo, men han 
er en person blant titusenvis av andre. Jeg har nok også gått på gaten eller sittet 
på bussen sammen med en morder. Men jeg tar fortsatt bussen, sier Stahl. Voldsomme 
historier som mordet på Amber Lynn Coplin har fått flere amerikanske politikere 
og organisasjoner til å kreve at 4chan blir stengt – eller at anonymiteten 
oppheves. Men det advarer Magnus Stahl mot. – Syke mennesker er åpenbart tiltrukket 
av et sted som 4chan, men gjør det stedet et problem i seg selv? Det synes 
jeg ikke. Slik er verden. Internett gir oss muligheter, men det gir også alle landsbyidiotene 
en mulighet til å rope gjennom skjermen. 4chans grunnlegger, Christopher 
Pool, ble i 2010 spurt om han fryktet at han hadde åpnet Pandoras eske: 
– Ja og nei. Det kommer like mye bra som dårlig ut av dette miljøet. Men det tjener 
et høyere formål, for det er svært få steder hvor du kan være helt anonym og 
si hva du vil. Det synes jeg er bra. Men å gjøre hva du vil er å gå for langt. 
© Information Oversatt av Lars Nygaard «Det ligger en slags hinne over virkeligheten 
på 4chan» Magnus Stahl
© Klassekampen

==============================================================================

Samtidens tid
------------------------------------------------------------------------------
Morgenbladet, 12.12.2014
Side 26-27, del 1
Publisert på trykk. 

GNOSE:HVILELØS

Samtidens tid gikk en tur i går. I samfunnet. Tok gummistøvler på. Puttet en Iphone 
i lommen. Et eple i andre. Jeg hadde en bunke følgesedler i hendene. På dem sto 
det med burgunderrød skrift: Kvinne søkes. I en mindre mosegrønn skrift sto Kvinne 
25 år søker seg selv. Mistet: høsten 2013. Beskrivelse: Jeg stoppet med å 
løpe tankeløst fremover. Og plutselig var jeg vekk. Jeg var lenger på vei. Jeg var 
ikke en gang i veien. Bare vekk. gikk altså ut i samfunnet i går for å finne 
meg selv. Jeg kom ikke så langt, hadde glemt tape og kunne ikke klistre følgesedlene 
opp noen steder. vandret litt rundt på måfå i stedet. Tok en av eplet. Lurte 
på hvorfor jeg ikke hadde postet etterlysningen på Facebook. Rundet målløst et 
hjørne før jeg fikk en ny idé. «Hvor er alle andre tapte jeg? Jeg kan umulig være 
alene å ha mistet meg selv? Hvis jeg finner et hittegodskontor for tapte jeg, 
finner jeg kanskje meg selv - nederst i en bunke av tapte andre?» Håpefull Iphonen 
skubbet hadde opp fra len: Hittegodskontoret var umulig spore cyberspace. Jeg 
følgesedlene og eplet søppelkasse nærheten, satte kanten. i d é opp: veien svimlende 
stoppet Håpefull la jeg eplet tilbake i lommen, og tok Iphonen opp av den 
andre. Etter å ha tråkket på, skubbet til og gått inn i et utall mennesker som 
hadde forvillet seg inn på min vei, så jeg skuffet hadde forvillet seg inn fra mobi- 
Juryens En knapp, historie som tematiserer av meningstap maktesløshet samtidens 
ubehagelig som uten mening Hittegodskontoret umulig å i cyberspace. Jeg kastet 
følgesedlene eplet i en søppelkasse i nærheten, og meg på kanten. En ny dukket 
dukket «Kanskje jeg ikke kunne finne meg selv på fordi jeg var fremme?» Jeg reiste 
meg svimlende fort og begynte å gå fremover, før jeg stoppet brått opp: Hvilken 
vei var frem? Jeg på min vei, så jeg skuffet Juryens kommentar: knapp, hektisk 
historie som både karikerer og tematiserer opplevelsen meningstap og maktesløshet 
i det som er samtidens tid. Et ubehagelig bilde av en samtid bejubler bevegelse, 
hensyn til dypere mening og opplevelse. kikket omkring meg. Alle så ut til 
å være på vei fremover, men de gikk jo hver sin vei. Jeg prøvde få kontakt med 
noen jeg kunne spørre, alle ristet på hodet og løp videre. Jeg begynte å følge 
etter en person i stedet, men orket ikke. Jeg satte meg tilbake på søppelkassekanten 
og savnet meg. «Jeg visste ikke hvor jeg var eller hvor jeg skulle. Jeg tok 
en selfie og løp videre.» Pustet fortere. Vippet med foten. Så forvirret på tempoet 
rundt meg. Reiste meg. Satte meg. Reiste meg. Hvor var jeg hvis jeg var fremme, 
og hvor var de andre på vei? Jeg prøvde å være i stillheten. I øyeblikket. 
Prøvde å være. Bare være. Gikk rolig hjem med høy puls. Satte meg. Trommet med 
fingrene. Reiste meg. Jeg kunne Først døren. videre. hjertebank meg. først. visste 
meg selv. det fortere. selv: hadde jeg var fremover. stresset foran A M A kunne 
ikke mer. Jeg begynte å løpe igjen. Først rundt meg selv. Så rundt i leiligheten. 
Ut døren. Ut i samfunnet. Jeg løp og løp. Jeg måtte videre. Jeg hadde stoppet 
opp i for lang tid. Fikk hjertebank av min egen treghet. Folk løp jo forbi Kom 
først. Til hva? Vet ikke, men de kom først. Med mindre jeg var fremme. Men det 
visste jeg jo ikke. Så jeg løp. Prøvde å innhente selv. Spente ben for andre på 
veien. Da gikk fortere. Jeg kikket bakover og smilte for meg det lå allerede en 
haug av mennesker som hadde kollapset i veikanten. Jeg visste ikke hvor var eller 
hvor jeg skulle, men jeg var på vei fremover. Jeg tok en selfie og løp videre. 
Redd, stresset og uten meg selv i hånden. Men jeg var foran de andre. Igjen.
© Morgenbladet

==============================================================================

Kringsatt av fiender, gå inn i din tid
------------------------------------------------------------------------------
Aftenposten, 30.12.2014
Joacim Lund
Seksjon: Kultur Side 4, del 2
Publisert på trykk. 

Kommentar Cyber-krig
Krig. Hollywood er under angrep. Nord-Korea også. Cyber-krigen er i gang.

«Vi har advart dere. Dette er bare begynnelsen. Vi fortsetter til dere gjør som vi 
sier. Vi har alle deres interne data, inkludert hemmelighetene. Hvis dere ikke 
adlyder oss, viser vi dem til verden». Denne teksten blinket på alle skjermene 
i Sony-hovedkvarteret i Culver City på morgenen den 24. november. Bak teksten stirret 
et skjelett på de ansatte. En måned senere har det nordkoreanske regimet kalt 
Obama en apekatt, og hele diktaturets nettforbindelse kommer og går som et spøkelse. 
Noe har gått fryktelig galt i cyberspace. Blodig dataangrep I løpet av 
den siste uken i november ble fire filmer som ennå ikke hadde hatt premiere lagt 
ut på ulike fildelingstjenester. Brad Pitts Fury, som akkurat hadde hatt kinopremière, 
ble lastet ned mer enn 1 million ganger i løpet av en uke. 6000 lønnsavtaler 
ble lekket. Budsjetter. Kontrakter. Superstjernenes pass og personlige dokumenter. 
Sykejournaler med detaljer om ansattes kreftsvulster og aborter. Privatetterforskere 
ble hyret inn. FBI kastet seg inn i dansen. Noen mumlet noe om den 
kommende Sony-filmen The Interview, en bananskallkomedie der Nord-Koreas leder Kim 
Jong-un blir mål for et attentatforsøk. Er ikke han litt hårsår, da? Kunne det 
ikke tenkes at han sto bak sabotasjen? Terrortrusler To uker etter angrepet nektet 
Nord-Korea for å ha hatt noe med det å gjøre, men la ikke skjul på at de i 
bunn og grunn syntes det var ålreit at noen tok seg bryet. Og så skjer det. En e-
post går ut til en rekke journalister, der avsenderne minner om 11. september-terroren 
i New York og truer med å angripe kinoer som viser The Interview. Sony tisser 
i buksene og stanser lanseringen. Kan det være at angrepet likevel var utløst 
av en selvhøytidelig diktators ømme tær? Og er det ikke litt for enkelt å se 
for seg diktatoren som gnir seg selvtilfreds i hendene etter å ha gitt Sony tidenes 
julegave i form av et gigantisk DDoS-angrep som fikk Playstation Network til 
å klappe sammen på selveste julaften? Ekte krig Vi vet ikke om Nord-Korea står 
bak angrepene mot Sony. FBI tror det. I alle fall angrepene mot Culver City. Andre 
eksperter tviler. Men det er ikke sikkert de ulike angrepene har noe med hverandre 
å gjøre. Finsk politi tror en tenåring fra Helsinki hjalp hackergruppen Lizard 
Squad med å rote det til for Playstation-brukerne (og Xbox-brukerne) på julaften 
- for moro skyld. Superhackeren Kim Dotcom bestakk Lizard Squad for å få 
dem til å avslutte angrepet, og hackerkollektivet Anonymous har sverget hevn på 
vegne av spillerne. Det er ikke lenger mulig å forstå krigføring utelukkende ved 
å se på nasjonale territorier og antall våpen. Nå handler det om store, økonomiske 
interesser og anonyme dataeksperter. 50 år med hacking Egentlig burde vi ikke 
bli overrasket over at digital krigføring er en realitet. De første hackerne rotet 
rundt på MIT i Boston allerede på 1960-tallet. 50 år senere mangler vi antivirusprogrammer, 
bruker standardpassord og lar være å konfigurere utstyret vårt 
med tanke på sikkerhet, og problemet kommer bare til å vokse i takt med antall ting 
vi kobler til nettet. 30.000 nettsteder blir angrepet hver eneste dag. Og vi 
snakker ikke om ubetydelige bloggere. Nye slagmarker For to år siden ble Red October-
viruset oppdaget, etter å ha vært i omløp i fem år. Viruset utnyttet svakheter 
i blant annet Microsoft Word og Excel, og sanket gradert informasjon fra ambassader, 
forskningsinstitusjoner, militære anlegg og atomkraftverk over hele kloden. 
I fjor ble finansinstitusjonene på Wall Street utsatt for mer enn 350 angrep. 
I mars i år gikk de fleste av NATOs nettsider i sort etter et DDoS-angrep som 
varte i nesten et døgn. Det sier noe om potensialet. Hacking har sine positive 
sider. Det er ikke lenge siden hele verden heiet på Anonymous da de angrep Ku Klux 
Klan. Verden er blitt mer transparent, og det er vanskeligere å skjule statlige 
overgrep og korrupsjon. Digital krigføring foregår på helt nye slagmarker, med 
nye våpen, nye regler og bare ukjente soldater. Noen er hardkokte kriminelle, 
andre er morgendagens revolusjonshelter. Vi vet ikke. Det eneste som virker helt 
sikkert, er at verden ikke er forberedt på det som kommer. Dataangrep De fleste 
angrep rettes mot store næringslivsaktører De 5 største kildene til angrep er 
Tyskland, USA, Mongolia, Frankrike og Bulgaria Tydelig skille mellom hacktivister 
og kriminelle Kraftig økning i angrep mot smarttelefoner DDoS-angrep: Nettsteder 
bombarderes med så store mengder data at de blir langsomme eller kneler

Bildetekst: Den siste måneden har Hollywood vært under angrep. Nord-Korea bedyrer sin uskyld, 
men støtter angrepene, kaller Obama en apekatt og mister nettforbindelsen. Krigføring 
er ikke hva det en gang var.© Aftenposten

==============================================================================

Nettsikkerhet til salgs
------------------------------------------------------------------------------
Klassekampen 1, 02.01.2015
Av Sebastian Gjerding
Seksjon: 1,KLA11ONE Side 14, del 1
Publisert på trykk. 

E-KRIG: Bedrifter og etterretningstjenester konkurrerer om de nyeste sikkerhetshullene. 
Svakhetene omsettes for skyhøye priser og utnyttes til både forsvar og angrep.


INTERNETT Hackere og tidligere etterretningsfolk tjener millioner på å selge informasjon 
om usikre systemer. Det vokser fram en privat industri for produksjon av 
cybervåpen. Frykten når nye høyder, og både bedrifter og nasjonalstater ruster 
seg for å sikre systemene sine. I boka «@War – The Rise of Cyber Warfare» avdekker 
den amerikanske journalisten og forfatteren Shane Harris det han betegner som 
et «internett-militært kompleks» – en moderne versjon av det militær-industrielle 
komplekset. Etterretningstjenester, militæret, forsvarsindustrien og private 
selskaper som banker og internettfirmaer er aktører i et våpenkappløp hvor man investerer 
milliarder i å finne og utnytte sårbarheter i tekniske systemer. Null 
dager Sikkerhetshull i maskinvare og programvare har tradisjonelt blitt funnet av 
hackere og solgt til selskapene som står bak produktene, slik at de har kunnet 
fikse problemet. Nasjonalstatene beveger seg nå inn på dette markedet og overbyr 
bedriftene. De såkalte zero day exploits er en verdifull vare på dette markedet. 
Det er et sikkerhetshull som ikke er kjent for offentligheten. Navnet kommer 
av at de som er ansvarlige for produktet, har hatt null dager til å fikse det. Ifølge 
Harris kan programmer som utnytter et sikkerhetshull selges for 250.000–500.000 
kroner og oppover, hvis de kan brukes til cyberangrep eller spionasje. Noen 
typer sikkerhetshull er sjeldnere, og derfor dyrere, for eksempel muligheten til 
å angripe selve operativsystemet. Slike programmer kan selges for omkring 2,5 
millioner kroner, mens svakheter i maskinvare kan gå for det doble. Noen av de 
amerikanske firmaene er patriotiske og selger mest til amerikanske kunder, så er 
det andre, som franske Vupen, som er mindre kresne. De fleste hevder at de ikke 
selger til diktaturer, men kan godt selge til både andre selskaper og flere stater 
på en gang. Stor business Firmaer som Endgame selger informasjon om hvor man 
kan finne datamaskiner med kjente sikkerhetshull. Datamaskinene kan identifiseres 
med avanserte – men lovlige – skanningsverktøy som kan «kartlegge maskinvare 
og programvare til enhver maskin forbundet med internett», ifølge en ansatt i selskapet. 
I en oversikt fra 2010 kunne man i et Endgame-produkt finne usikre datamaskiner 
i statlige virksomheter i Venezuela, blant annet forsvarsdepartementet, 
utenriksdepartementet, presidentens kontor, et vannverk og en bank. Disse firmaene 
driver lovlig fordi de ikke utfører angrepene selv: – Vi selger ikke våpen, 
vi selger informasjon, sa en talsmann for firmaet ReVuln til Reuters. Det blir imidlertid 
stadig mer tydelig at dette skillet er i full oppløsning. Representanten 
ble spurt om firmaet ville føle seg ansvarlig hvis et av produktene deres ble 
brukt i et angrep som kom til å koste liv. Han svarte: – Det spørsmålet ville være 
mer relevant å stille til firmaene som har sikkerhetshull i produktene sine. 
Avanserte angrep Markedet for sikkerhetshull har blitt drevet fram av trusselen 
om cyberspionasje snarere enn cyberterror. De såkalte APT-gruppene (Advanced Persistent 
Threat) bruker avanserte teknikker, arbeider langsiktig mot spesifikke 
nettverk, og kan, når de først er inne, overvåke trafikk og stjele følsomme data 
gjennom en lang periode. Det er spesielt Kina som beskyldes for å stå bak angrepene, 
og Shane Harris legger frem flere eksempler på hvor vanskelig det er å oppdage 
bruk av såkalt spearphishing, altså falske e-poster rettet mot en spesifikk 
person. Disse e-postene ser ut til å komme fra noen denne personen stoler på. I 
2009 fikk fem forhandlere på klimaområdet i det amerikanske utenriksdepartementet 
e-poster som så ut til å komme fra den kjente journalisten Bruce Stokes, som 
dekket de internasjonale forhandlingene. Som vedlegg fant de en fil med navnet «China 
and Climate Change», som var det området forhandlerne arbeidet med. I emnefeltet 
var det flere detaljer som hadde å gjøre med de enkelte embetsmennenes arbeid. 
Hackerne må altså ha studert nettopp denne gruppen over tid. Det har ikke 
blitt offentliggjort om filen noensinne ble åpnet og sikkerheten kompromittert, 
men den inneholdt virus som kunne ha blitt brukt til å overvåke forhandlernes kommunikasjon 
og stjele fortrolige dokumenter. Ifølge Harris er det spesielt den amerikanske 
etterretningstjenesten NSA som har brukt påstander om kinesisk og russisk 
spionasje som begrunnelse for å satse tungt på dette feltet. Under Keith Alexander 
fikk NSA i 2010 samlet ansvar for både forsvar, angrep og spionasje i cyberspace. 
Det var naturlig nok operasjonelle fordeler ved dette, siden NSA nå kunne 
utnytte den samme kunnskapen om ulike sårbarheter til både forsvar og angrep. 
Men skillelinjen mellom etterretning og angrep ble brutt ned. NSA står trolig 
bak titusenvis av innbrudd i nettverk og datamaskiner, som regel for å samle inn 
følsomme opplysninger; den samme adgangen kan brukes til å sabotere og ødelegge. 
Dette setter NSA i en underlig dobbeltrolle, hvor de både skal lukke hull i amerikanske 
nettverk og utnytte de samme hullene til å bryte inn nettverkene til andre 
land. En av konsekvensene kan bli at de kjøper opp store mengder sikkerhetshull 
som de ikke deler med offentligheten – slik at hele Internett mer usikkert 
for alle oss andre. En privat krig? Det er ikke bare etterretningstjenester som 
bidrar det store markedet informasjon om usikre datamaskiner. Også firmaer som Google 
og store finansbedrifter føler seg tvunget til å ruste opp, blant annet fordi 
de ikke stoler på at myndighetene beskytter dem. NSA forsøker målrettet å opprettholde 
et godt forhold til selskapene, blant annet fordi de vil installere sensorer 
i nettverkene deres for å identifisere trusler, men ifølge Shane Harris 
møter de en utbredt mistro. En rekke private selskaper bygger nå opp egne enheter 
som etterforsker hackere som angriper systemene deres, før de eventuelt overgir 
materialet til myndighetene. De har fortsatt ikke begynt å gå til motangrep, men 
i forsvarsindustrien er det stadig flere som argumenterer for at de bør få fullmakter 
til det. Ifølge Harris kan det innebære at grensen mellom etterforskning 
og private angrep i framtida blir hårfin: «Disse selskapenes kapasitet til å samle 
inn etterretning er like god, hvis ikke bedre, som det regjeringen har. De 
designer trusselssignaturer og oppdager sikkerhetshull, og de bruker dem til å fremme 
sine egne mål», skriver han. «Eisenhower så det militær-industrielle komplekset 
som en truende makt, men han kunne aldri ha forestilt seg at bedrifter kunne 
konkurrere med regjeringen i å utføre angrepshandlinger». utenriks@klassekampen.
no © Information Oversatt av Lars Nygaard
© Klassekampen

==============================================================================

Når Xi stopper Facebook
------------------------------------------------------------------------------
Akademisk frihet snevres inn i Kina. Smutthull på internett tettes.
Dagens Næringsliv, 27.01.2015
KjetilB. Alstadheimer politisk redaktør i Dagens Næringsliv kjetil.alstadheim@dn.no
Seksjon: Meninger Side 2, del 1
Publisert på trykk. 

Facebook er ikke tillatt i Kina. Ikke Twitter heller. Men svært mange bruker det 
likevel. Leverandører av virtuelle private nettverk - vpntjenester - gir vanlige 
folk og næringsliv muligheten til å lage smutthull i den kinesiske internettmuren.


Folk bruker vpntjenester for å koble seg direkte opp mot en server i for eksempel 
Hong Kong eller på vestkysten av USA. Slik kommer de unna den kinesiske sensuren. 
Hver dag er en jakt på den mest stabile forbindelsen. Nå opplever brukere av 
noen av de mest vanlige vpnleverandørene at det ikke virker lenger. Ifølge Global 
Times, en tabloidavis eid av kommunistpartiets avis Folkets Dagblad, er blant 
annet den populære leverandøren Astrill rammet. I offisielle kinesiske medier er 
tiltaket forklart med hensyn til sikkerhet og landets «suverenitet i cyberspace». 
Ingen vet hvor lenge innstramningen vil vare. Det er privatpersoner og små- og 
mellomstore bedrifter som rammes. Store selskaper har egne vpnnettverk som ikke 
er berørt. Tettingen av smutthull på internett kommer samtidig med tegn på en 
ideologisk opptrapping fra president Xi Jinping. Det er ikke bare nettbrukere som 
opplever tap av frihet. Siden før jul er det kommet ulike utspill fra kinesiske 
myndigheter om at lærere innen høyere utdannelse og universiteter må snakke mindre 
stygt om Kina. Lærere er blitt beskyldt for å sverte Kina og for å fremme vestlige 
verdier. Xi har etterlyst mer ideologisk rettledning for både studenter 
og lærere. I forrige uke ble dette formulert som offisiell politikk i nye retningslinjer. 
Det statlige nyhetsbyrået Xinhua meldte at universitetene får ordre om 
å skjerpe sitt ideologiske arbeid for å fremme «sosialisme med kinesiske særtrekk». 
- Hensikten med dette korstoget er å kontrollere de fritenkerne som trosser 
partiets ideologi i klasserommet, sier professor i politisk filosofi Gu Xiao ved 
universitetet i Nanjing til Hong Kongavisen South China Morning Post. Den ideologiske 
offensiven kommer også i form av en annen satsing. Sist uke kom retningslinjer 
for en ny type offisielt godkjente tenketanker «med kinesiske særtrekk». 
Målet er ifølge nyhetsbyrået Xinhua at det frem mot 2020 skal etableres flere slike 
tenketanker som skal ha «vesentlig innflytelse i verden». Forutsetningen for 
tenketankene er at de skal holde seg til kommunistisk ideologi, følge kommunistpartiets 
lederskap og bidra til å forynge nasjonen. Tanken skal ikke være for fri. 
For Xi er en dose nasjonalisme og antivestlig retorikk blitt en del av metoden 
for å hente støtte fra befolkningen. Samtidig satser han utad på at Kina i større 
grad skal fylle sin rettmessige plass i verden. De siste årene har Kina vært 
svært opptatt av å styrke sin innflytelse og sitt omdømme - omtalt som «soft power». 
Men Xi risikerer å undergrave Kinas omdømme ute når budskapet hjemme er fiendtlig 
mot både vesten og naboland. For utenlandske bedrifter i Kina skaper Xis 
retning usikkerhet. For i hvor stor grad vil den ideologiske opprustningen også 
brukes rent proteksjonistisk for å fremme kinesisk næringsliv? For fremtiden til 
Kinas økonomi gir innstramning både i tilgang på informasjon og i akademisk frihet 
grunn til uro. Når tilgang på informasjon og muligheten til å tenke fritt blir 
mindre, hemmes også innovasjon og kreativitet som trengs for å drive den økonomiske 
utviklingen. Kinesere kan sikkert klare seg uten Facebook. Men hvor langt 
kan de komme med begrenset tilgang på informasjon? Enda et tegn på hvor viktig 
det kinesiske markedet er blitt, kommer denne uken. Ifølge Financial Times vil 
Apple fortelle at selskapet i 2014 solgte flere telefoner i Kina enn i USA. Nå merker 
de kinesiske Iphoneeierne at Facebookappen på telefonen deres rammes av kinesiske 
særtrekk. Det blir stadig vanskeligere å trykke «like» på Xi Jinping. "På 
innsiden Kjetil B. Alstadheim" "Kinesere kan sikkert klare seg uten Facebook. 
Men hvor langt kan de komme med begrenset tilgang på informasjon?"

Bildetekst: KinaspresidentXiJinpingleggernyebegrensningerpåakademiskfrihetoggjørfriinternettbrukvanskeligere.
© Dagens Næringsliv

==============================================================================

GAME OVER
------------------------------------------------------------------------------
Dagens Næringsliv, 31.01.2015
ZIGOR ALDAMA
Seksjon: GENERAL Side 28-34, del 2
Publisert på trykk. 

De kan sitte i opptil 20 timer daglig foran datamaskinen. Desperate foreldre i Kina 
sender barna på digital avvenningsklinikk grunnlagt av en oberst.

DAGEN STARTER MED en skingrende fløyte klokken 06.30. Ungdommene hopper ut av køyesengene 
og stiller opp på gangen i kamuflasjetskjorter. Med en eksersissersjants 
røst bjeffes navnene opp. - Tilstede! svares det etter tur. Nykommere er lette 
å få øye på. De er trassige, sent på plass og nekter å ta imot ordre. Alle er de 
her for å bli kvitt et voksende problem for unge kinesere: internettavhengighet. 
- De er veldig arrogante når de kommer og i dårlig fysisk form. De knekker sammen 
av å løpe eller gjøre armhevinger. Det setter dem på plass, forklarer adferdsinstruktør 
Ma Liqiang, en tidligere soldat. Ungdommene har 20 minutter på å vaske 
seg og gå ned til uteplassen til første treningsøkt i 30 graders varme under 
et trykkende lag av forurensning. Vi er sør i Beijing, i arbeiderdistriktet Daxing. 
Her ligger en bygning som tidligere huset et teknologiinstitutt, men som nå 
rommer 70 barn og ungdom. De ser ganske like ut: briller, sammensunkne skuldre, 
bøyde nakker og svak fysikk. - Vi har tre mål med denne undervisningen: lære å 
respektere overordnede, komme i form og innføre ordentlige rutiner. I begynnelsen 
er det vanskelig, men etter noen måneder er resultatene tydelige, sier Liqiang. 
HÅNDGEMENG. I et lite rom inne på senteret sitter Chen (16). Han er forvirret 
og nervøs. Foreldrene hadde fortalt ham at de skulle være noen dager sammen i Beijing. 
I stedet har de tatt ham med hit. Moren klarer ikke holde tårene tilbake 
da hun forklarer psykiateren hvorfor de har reist nesten 1000 kilometer til Beijing 
fra Henanprovinsen. - Vår sønns avhengighet ødelegger familien vår. Vi holder 
ikke ut lenger. For et par år siden begynte han å gå til internettkafeer for å 
spille online, men den gang tenkte vi ikke over det. Han var flink på skolen, og 
vi visste han måtte slappe av med et eller annet. Men øktene ble lengre, og han 
begynte å spille hver dag. Det begynte å gå ut over skolearbeidet, så vi prøvde 
å få lærerne og klassekameratene til å få ham til å slutte, men til ingen nytte. 
For et halvt års tid siden mistet han fullstendig kontrollen og brukte mer enn 
20 timer daglig foran datamaskinen. Da ble det håndgemeng hjemme. Chens far begynte 
å slå ham og forby spillingen, og gutten svarte med samme mynt. Diverse blåmerker 
på farens kropp vitner om familiedramaet. - Vi kan ikke kontrollere ham 
lenger, sier faren. De fikk vite om rehabiliteringssenteret via en slektning. - 
Vi vil at han skal forstå hva som holder på å skje, at han skal bli frisk og at 
dette marerittet skal ta slutt. Etter grundige undersøkelser avgjør spesialistene 
at Chen må ha et tre til seks måneders opphold - kanskje mer - for å gjennomgå 
terapien utviklet av Tao Ran, psykiater og oberst fra Folkets frigjøringshær. Legen 
forklarer at Chen nektes adgang til alt elektronisk utstyr, får forbud mot 
kontakt med folk utenfor og må følge alle ordrer som blir gitt. Etter et øyeblikks 
nøling gir foreldrene sitt samtykke. Da det går opp for Chen at han ikke slipper 
ut, snur han seg og skjeller ut moren. - Din fordømte merr! Hvordan våger du 
å gjøre dette mot meg? roper han og styrter til for å slå. Fem vakter må til for 
å overmanne ham. Moren søker tilflukt i et annet rom og bryter ut i gråt. SOM 
HEROIN. Chens familie er bare én av 6000 som har vært gjennom senteret siden Tao 
Ran startet det i 2006. Senteret er nylig bygget ut og har nå plass til 130 pasienter. 
- Internettavhengighet skaper problemer i hjernen som minner om dem som 
kommer av heroinbruk. Som regel er det faktisk mer skadelig. Det ødelegger alle 
slags sosiale relasjoner og bryter ned kroppen uten at personen vet det, sier Tao 
Ran, som ble spesialist på avhengighetsbehandling i 1991. Han forteller at ungdommene 
har problemer med ryggen, synet og lider av spiseforstyrrelser. - Dessuten 
har vi oppdaget at hjernekapasiteten nedsettes med åtte prosent, og de psykiske 
lidelsene er alvorlige, understreker han. Ifølge Tao Ran lider 90 prosent av 
de nyankomne av alvorlige depresjoner, 58 prosent har angrepet foreldrene og de 
fleste er ute av stand til å opprettholde vennskap utenfor cyberspace. Mange henfaller 
til seksuelle avvik «som en følge av et overdrevent forbruk av pornografi». 
Han mener mange også har stø kurs mot kriminell adferd. - Ifølge offisiell statistikk 
blir 67 prosent av unges forseelser begått av internettavhengige som forguder 
mafiaen og har vanskelig for å skille mellom virkelighet og fiksjon. De har 
også begynt å begå blodige forbrytelser av den typen som er vanlig i USA. Og 
jeg frykter at utviklingen bare vil fortsette, for problemet er spesielt alvorlig 
i Kina, sier grunnleggeren. Ifjor var det 632 millioner internettbrukere i Kina. 
En studie gjennomført i fellesskap av det kinesiske markedsforskningsinstituttet 
Eguan og videospillutvikleren Giant Interactive konkluderer med at cirka 100 
millioner unge er rammet av en eller annen form for psykisk lidelse på grunn av 
nettbruk - for det meste tap av selvkontroll. Kinesisk presse melder regelmessig 
om ungdom som omkommer etter å ha sittet dager foran dataskjermen i strekk uten 
mat eller søvn, og kommentatorer har begynt å omtale onlinespill som «elektronisk 
heroin» som må bekjempes «som om det var den tredje opiumskrigen». SLUTTET SKOLEN. 
Li Huaibing er 17 år og innrømmer at han er blant de avhengige. Han skulle 
ha tatt artium, den fryktede «gaokao», men klarte ikke å rive seg løs fra internett. 
- Jeg sluttet på videregående fordi jeg ikke hadde noen venner, og lærerne 
kritiserte meg hele tiden. I stedet chattet jeg og var med i alle slags fora. 
Nettet lot meg flykte fra meg selv, sier han. Som i Chens tilfelle, lurte foreldrene 
Li med seg til Beijing fra hjemmet i provinsen Indre Mongolia. Dekkhistorien 
var at han skulle besøke en hudlege for å bli kvitt kviser. En aprildag ifjor 
rørte han et tastatur for siste gang. Nå bruker Li interneringen til å få muskler 
«og bli mer tiltrekkende for jentene». Foruten de obligatoriske morgen- og kveldstreningene 
har 17-åringen til enhver tid en trekilospose med sand festet til 
hver ankel. - Til å begynne med opponerte jeg mot alt. Jeg la også fluktplaner, 
for jeg kunne ikke utstå ikke å være fri. Senere forsto jeg at det var nytteløst 
å fortsette opprøret. Han sier det vanskeligste var å styre følelsene og motarbeide 
kjedsomheten. - Vi har gruppeterapi der vi kan lette hjertet for ting. Vi tar 
forskjellige slags kurs og ser tv-nyhetene klokken 19. Men til de slukker lysene 
- klokken ti om kvelden er det mange timer uten noe å gjøre. Jeg vet det er 
en del av behandlingen, disse stille timene får oss til å snakke sammen, men det 
er vanskelig. SARS OG SURFING. Tao Ran mener internettavhengighet er et så nytt 
problem at det er vanskelig å diagnostisere og at det ennå ikke finnes noen etablert 
behandling. Målet er at hans behandling skal danne skole, og ikke bare i Kina, 
der 300 klinikker allerede kopierer deler av modellen. - Men de fleste har 
kun tidligere militære som ansatte og står uten noen form for tilsyn. Derfor ber 
Tao myndighetene om å regulere denne formen for behandling og komme med klare retningslinjer. 
- Vi forbedrer fremdeles systemet, men det er tydelig at problemet 
sprer seg globalt, og vi må stoppe det med forskning, sier Tao Ran. Psykiateren 
har allerede publisert rapporter om metoden på 11 forskjellige språk, og han får 
ofte besøk av spesialister fra hele verden på senteret i Daxing. - Kina er et 
godt sted for utprøving. Problemet startet tidligere her og er mer akutt. Det begynte 
faktisk med sarsepidemien i 2003. Flertallet av elevene måtte holde seg hjemme 
samtidig med at internett tok av. Mange var helt uten tilsyn og begynte å 
spille altfor mye. Like etter kom en rekke foreldre og ba meg om hjelp, sier Tao 
Ran. RIKMANNSBARN. Behandlingen ved senteret koster 10.000 kroner måneden eksklusiv 
måltider - mer enn en halv gjennomsnittlig årslønn og et uoverkommelig beløp 
for de aller fleste kinesere. Så viser også pasientprofilen at 95 prosent er enebarn, 
90 prosent er gutter, gjennomsnittsalderen er 17 år og 60 prosent er barn 
av lærere, embedsmenn eller offentlige tjenestemenn. Psykolog Feng Yin, som også 
jobber ved senteret, mener at internettavhengigheten ikke utvikler seg i et vakuum. 
- Den er nært knyttet til omsorgssvikt og altfor stort press. Problemet er 
spesielt alvorlig i Kina, hvor familiehierarki og tradisjonelle verdier skaper 
en mur mellom foreldre og barn og hvor kampen om skole- og arbeidsplasser er ekstrem, 
sier Yin, som mener den kinesiske ettbarnspolitikken forsterker effekten. 
- Disse yrkesgruppene utsetter barna sine for mer press. De projiserer sine håp 
og drømmer på barna og søker egen tilfredsstillelse uten hensyn til barnets legning, 
forutsetninger eller preferanser. Dermed blir internettavhengighet både resultatet 
av og årsaken til en anstrengt familiesituasjon. magasinet@dn.no "INTERNETTAVHENGIGHET 
SKAPER PROBLEMER I HJERNEN SOM MINNER OM DEM SOM KOMMER AV HEROINBRUK" 
TAO RAN psykiater og oberst fra Folkets frigjøringshær "PROBLEMET ER SPESIELT 
ALVORLIG I KINA, HVOR FAMILIEHIERARKI OG TRADISJONELLE VERDIER SKAPER EN MUR 
MELLOM FORELDRE OG BARN OG HVOR KAMPEN OM SKOLE- OG ARBEIDSPLASSER ER EKSTREM" 
FLENG YIN psykolog

Bildetekst: INGEN MENING. En ny pasient på avvenningsklinikken for internettavhengige i Beijing 
alene på rommet. Når nykommerne blir adskilt fra internett og tekniske dingser, 
er det vanlig at de går inn i en depresjonslignende tilstand.|TILRETTELAGT. En 
ung mann på internettkafé tar en liggende hvilepause mellom øktene på internett.
|FYSISK TRENING. 70 ungdommer blir vekket klokken 06.30. Da må de møte opp til 
øvelser i gården. Én gang i uken får de opplæring i tai chi, en tradisjonell kinesisk 
idrettsform som skal ha helsebringende effekt.|(1) PILLETID. Yin Yu Tao (14) 
får utdelt piller på rehabiliteringssenteret. Han begynte å spille i 2011 - 
og snart spilte han gjerne syv timer i strekk hver dag. Drømmen hans er å leve et 
helt normalt liv.|(2) SJEKK. Lu Jun Song (13) var forvirret da han kom til klinikken. 
For å utrede eventuell hjerneskade, må han gjennom en undersøkelse som registrerer 
elektriske impulser i hjernebarken.|(3) SOSIALT SAMVÆR. Pasientene har 
ikke mye erfaring med sosialt samspill, siden store deler av livet ble tilbragt 
foran skjermen. Kortspill er godkjent gruppeaktivitet.|(4) SKYTELEK. Huang Qi 
Jun (til høyre) startet å spille internettspill da han var ti. Han ble snart hektet 
og spilte opptil 20 timer i strekk. Foreldrene hans betale 1500 dollar i måneden 
for sønnens klinikkopphold.|AVSONDRET. Pasientene på klinikken må møte til 
gruppeterapi to timer daglig. Kinas myndigheter anslår at 13 prosent av landets 
ungdom er i faresonen for å utvikle avhengighet av internettspill.© Dagens Næringsliv

==============================================================================

Språket i en tynn tråd
------------------------------------------------------------------------------
Klassekampen 1, 04.03.2015
Line Ulekleiv
Seksjon: 1,KLA11ONE Side 33, del 1
Publisert på trykk. 

På interessant vis utforsker Toril Johannessen språket som sansbart materiale. Det 
blir hengende i spenn mellom mening og oppløsning.

Toril Johannessen: «AA-MHUMA-AITI-KITTEKITII» OSL Contemporary, Oslo Står til 4. 
april Anmeldelse Den futuristiske kunstneren Carlo Carrà messet i 1913 i et manifest 
om fargen rødt, «det rrrrrødeste rrrrrrøde som roooooooper». Det var en kreativ 
bruk av språkets lydmalende effekter, full av fresende framtidsiver. Og slik 
irrasjonell og sanselig benyttelse av språket, fra det visuelle til lyd, er ikke 
et nytt fenomen i kunsten. Dadaistenes oppbrekking av språket til nonsens er 
også et godt eksempel. Språket skulle frigjøres, ortografisk og innholdsmessig. 
Når Toril Johannessen i sin utstilling tar utgangspunkt i et konstruert ord, skulle 
en kanskje tro at det er en slik heseblesende, radikal fornyelse også hun er 
ute etter. Men tvert imot; Johannessen bedriver en ettertenksom og stringent utforskning 
av hvordan vi opplever verden og oss selv gjennom språket. Med sine arbeider, 
som spenner fra installasjoner til grafer, pirker hun ved språkets styrker 
og svakheter som grunnleggende meningsskapende struktur. Prøv å si det: AA-MHUMA-
AITI-KITTEKITII. Det er et lydlig bilde som Johannessen har rekonstruert fra 
hukommelsen. Ordet selv opptrer også i utstillingen, i form av en utskrift av et 
Google-søk – med null genererte treff. Men nå finnes ordet ute i cyberspace. Med 
sine gjentakende vokaler og sammenbindinger minner det om et talt urspråk, kanskje 
aboriginsk eller inuittisk. Ved å uttale ordet skal man kunne øke kroppstemperaturen 
hvis man fryser, ikke gjennom magi, men ved en rent fysiologisk prosess. 
Kombinasjonen av inntak av luft og måten du former munnen på når du sier det, 
skal i teorien sende signaler til hjerne og ryggrad som får muskler til å trekke 
seg sammen og porene til å slappe av. Ordet blir altså et hjelpemiddel som verken 
har kommunikasjon eller forståelse som mål, men en funksjon basert på erfaringen 
av ens egen kropp. Johannessens konsekvente interesse for vitenskap og «harde» 
disipliner som økonomi, geologi og fysikk, har tidligere ført til samarbeid 
med spesialiserte miljøer og en utstilling hvor publikum tok plassen til forsøksrotter 
i et nevrologisk eksperiment. Et produktivt felt kan oppstå i en kunstnerisk 
tilnærming til vitenskapelig forskning og vitenskapshistorie. Den researchbaserte 
tilnærmingen, med hyppig bruk av empiri og diagrammer, kan virke knusktørr 
saklig, og den mimer vitenskapens objektive idealer og metodikk. Samtidig er Johannessens 
tolkning overlagt personlig, og hun anvender illusjoner og glipper mot 
en metafysisk verden, som når hun kommuniserer med den avdøde danske fysikeren 
Niels Bohr gjennom et åndemedium. Disse alternative faktorene går forbi den tradisjonelle 
vitenskapens rekkevidde. I denne utstillingens høyst personlige språkforskning 
spiller tre store skulpturelle knuter en sentral rolle. De gir abstraksjonen 
kropp og insisterer på språkets fysiske side. Og det på en måte som synes 
mindre statisk og «tenkt» enn det som noen ganger preger Johannessens arbeider. 
Tau i tre ulike konstellasjoner er spent opp i rommet, alle er konstruert etter 
samme prinsipp som barndommens hyssingfigur mellom fingrene, som hele tida skiftet 
hender. Trådens bane skaper inndelinger og snubletråder i rommet, og den skal 
angivelig knytte an til teorier om dype strukturer i språket, noe som her blir 
uvedkommende abstrakt og utilgjengelig. Ifølge galleriets omtale, som i høy grad 
legger premissene for hvordan en forstår verket, representerer taufigurene ordene 
«ja», «eller» og «nei». Formene er basert på en undersøkelse, hvor Johannessen 
har spurt deltakerne i et testpanel om deres visuelle assosiasjoner til disse 
tre ordene, uttalt på forskjellige språk. Studien refererer til forskning rundt 
menneskers tendens til å tilskrive en viss type form visse lyder, alt etter om 
formen er kantete eller myk. Betyr det at ordene i visse tilfeller ikke er vilkårlige 
tegn som betegner virkeligheten, men styres av visse kroppsliggjorte forståelser? 
Her står tauformen «nei» bredt og sperrer, mens «ja» har et mer samlet 
vertikalt uttrykk. Men «eller» er så å si en knute, et graviterende tyngdepunkt 
i rommet. I videoen «Språket er en feilslått teknologi» settes to snurrebasser i 
bevegelse, og her blir tenkningen rundt språket mest uttalt. Vi kan følge en tekstet 
dialog mellom de to aktørene, og de uttrykker motstridende holdninger. Den 
ene insisterer på språket som uunngåelig redskap for å erkjenne verden, mens den 
andre ser språket som grunnleggende utilstrekkelig. Men debatten foregår selvfølgelig, 
og ironisk nok, innen språket. Det gir de ellers stumme objektene en stemme, 
selv om de spinner på stedet hvil. Johannessen peker på en interessant måte 
på hvordan ordene også er kroppslig betinget. Og på at de komplekse overgangene 
mellom sansene hele tida er aktive. Slik er hun heller ingen rein visuell kunstner, 
men behandler det abstrakte figurativt, på en måte som vanskelig lar seg sammenfatte. 
Det er mange innfløkte språklige nivåer og konsepter under lupen samtidig, 
og det hele spriker litt. Arbeidene er ikke selvforklarende, og teksten som 
følger utstillingen, blir en nødvendig bakgrunn for å forsøke å gripe de begrepslige 
modellene og sanselige fornemmelsene – som i sin natur er tvinnet uoversiktlig 
sammen. kunst@klassekampen.no Trådens bane skaper inndelinger og snubletråder 
i rommet.
© Klassekampen

==============================================================================

Jeg er ikke pappa’n din Signaler
------------------------------------------------------------------------------
Dagbladet, 16.03.2015
Inger,Bentzrud
Seksjon: a Side 2, del 1
Publisert på trykk. 

Kinas president Xi Jinping vil absolutt ikke framstå som noen farsfigur.

For litt over ei uke siden publiserte The New York Times en artikkel som beskriver 
presidentens popularitet blant vanlige kinesere. Personkulten minner om den nesegruse 
beundringen som i sin tid ble formann Mao til del. Under den halvt humoristiske 
tittelen «Move Over Mao: Beloved ‘Papa Xi’ Awes China» - fløtt deg Mao, 
elskede pappa Xi fyller Kina med ærefrykt - beskrives tilstanden. Et par dager etter 
at artikkelen sto på trykk - ikke i Kina, der er New York Times blokkert - 
rykket de kinesiske sensurmyndighetene ut og frakjente Xi Jinping ethvert farskap. 
Direktivet fra det som på folkemunne kalles «Sannhetsministeriet», og som ble 
sendt ut til alle redaksjoner, lød omtrent slik: «Vær resolutt med å blokkere og 
fjerne artikkelen fra utenlandske medier om at ‘pappa Xi’ oppmuntrer til lederdyrkelse 
hos det kinesiske folk, og beslektede nyheter. Ha streng kontroll over 
beslektede kommentarer og interaktive kommentarfelt.» Uttrykket «pappa Xi» kan ikke 
klandres amerikansk presse; det har kinesiske statlige medier for lengst tatt 
i bruk. Men analysen av en personkult som bringer tankene tilbake til Maos dager, 
framstår muligens som ubehagelig i kineserne øyne. Ikke desto mindre, det er 
iøynefallende for alle både i og utenfor Kina at New York Times beskriver en lederdyrkelse 
som er reell: «Hans uforstyrrelige smil pryder pyntetallerkener og lykkeamuletter, 
ei bok med hans tanker om styre og stell er oversatt til åtte språk 
og distribuert i 17 millioner eksemplarer. Hans faderlige sjarm har inspirert 
sanger og dikt som priser ‘pappa Xi’ som en anstendig ektemann, en venn av de hardt 
arbeidende bøndene og en fiende av de korrupte.» Det er ingen tvil om at spinndoktorene 
rundt Xi Jinping er energiske i jobben med å folkeliggjøre presidenten. 
Stadig har det «lekket» ut historier om at han har kjørt gjennom Beijing-trafikken 
med tilfeldige drosjer, spist på enkle hurtigmat-restauranter og holdt sin 
egen paraply. Det er nok snarere antydningene om at dette er en bevisst strategi, 
egnet til å skru tiden tilbake til kritikkverdige propagandatendenser fra Mao-
epoken, som får sensurmyndighene til å slipe saksene. Det umiddelbare resultatet 
er blitt at praktisk talt alle digitale spor etter New York Times er utradert 
fra kinesiskkontrollert cyberspace. Krigen mot avisa har pågått siden høsten 2012, 
da kineserne blokkerte både den engelske og den kinesiskspråklige nettutgaven, 
etter en artikkel om den overdådige rikdommen til daværende statsminister Wen 
Jiabaos familie. Forrige uke ble alle avisas og medarbeidernes konti på sosiale 
medier som Sina Weibo og WeChat stengt etter tur. «Pappa Xi» har satt inn dødsstøtet.

© Dagbladet

==============================================================================

Franz Kafka: VÅR TIDS VISJONÆR.
------------------------------------------------------------------------------
Aftenposten, 03.04.2015
Yngve Leonardsen
Seksjon: Kultur Side 30, del 2
Publisert på trykk. 

KULTUR & TRENDER: LITTERATUR
For hundre år siden la Franz Kafka siste hånd på «Prosessen». I den ufullendte romanen 
skildrer den tysk-jødiske forfatteren fra Praha vesenstrekkene ved den allvitende 
moderne overvåkingsstaten.

Kamp mot systemet. Edward Snowdens avsløringer om etterretningstjenesten NSA bekrefter 
en beklemmende sannhet: Protester fra liberale kritikere til tross; det oppfattes 
ikke lenger som en altfor stor skandale at staten organiserer seg mot sine 
egne borgere. Den fulle og hele kontroll, og maktmisbruket i kjølvannet av den, 
aksepteres stilltiende nærmest som en avansert form for nettverksbygging. Nettopp 
denne sammenhengen undersøkte Franz Kafka for 100 år siden i «Prosessen», der 
en 30 år gammel mann ved navn Jozef K. havner i armene på en slags parallelljustis 
som har forgrenet seg helt inn i hans nærmeste omgivelser. Mens Snowden tar 
et ettertrykkelig oppgjør med systemet han først var en del av, værer den sakesløse 
romanfiguren til å begynne med den uhørte skandalen, men deretter svekkes 
han i troen på egen uskyld, og til slutt ikke bare bukker han under for det allestedsnærværende, 
selvoppnevnte justisapparatet, han bidrar selv til å fullbyrde 
dommen som etter alt å dømme er felt over ham. Intimitetstyveri. «Kafka var utvilsomt 
en pionér i å diagnostisere de moderne maktformene», sier Kafka-biograf og 
litteraturviter Reiner Stach om forfatterskapet til et av de største navnene i 
tysk litteratur. «Terroren Jozef K. utsettes for i «Prosessen», er at man tar fra 
ham privatlivet og intimiteten hans», sier han om romanen som åpner med at hovedpersonen 
en morgen blir «arrestert uten at han hadde gjort noe galt.» Tilskuere 
er nemlig til stede i alt den unge bankmannen foretar seg: Folk titter gjennom 
vinduer, kolleger av K. dukker uanmeldt opp under arrestasjonen, og alle han møter 
synes å vite at han har en prosess gående mot seg. En prosess som blir ført 
på de underligste steder, med publikum til stede, men med et ugjennomsiktig hierarki 
av dommere og advokater, fengselsprester og rettsbetjenter. I en av det 20. 
århundrets viktigste romaner, foregriper forfatteren, som skulle bli verdensberømt 
først etter sin tidlige død i 1924, ikke bare opplevelsen av en altomfattende 
overvåking, men også det personlige bidraget den enkelte yter til slike systemers 
opprettholdelse: Jozef K. er mot sin vilje blitt en offentlig figur, men denne 
offentlighetsstatusen går etterhvert under huden på ham. For mens han i starten 
setter seg til motverge og protesterer mot oppførselen til det uoffisielle rettsvesenets 
representanter, gir han etterhvert etter, anerkjenner retten og begynner 
å delta aktivt i dens prosedyrer: «Selv om Jozef K. blir fortalt at han slett 
ikke må komme til forhørene, kommer han likevel», poengterer Stach og mener Kafka 
vil fortelle oss at vi slett ikke bare er ofre for statlig og kommersiell overvåking, 
vi er også i høyeste grad med på å muliggjøre den, når vi lar alle dører 
stå åpne og ikke setter oss til motverge: «Det er vi som haker av bokser og 
erklærer oss enig i betingelser, det er vi som prisgir private bilder og annen informasjon 
og glemmer å slette spor», minner Reiner Stach om. Vi gjør det med samme 
selvfølge som Josef K. aksepterer det uoffisielle rettsvesenet, dets representanter 
og til slutt nærmest insisterer på å få fullbyrdet sin egen dom - en dom 
felt i henhold til et lovverk som fritar myndighetene fra selv å måtte «lete etter» 
skyld, men som i en naturlig konsekvens av det perfekte nettverket av kunnskap 
og informasjon ganske enkelt blir «tiltrukket» av skyld, som en skreddersydd 
Google-reklame finner sin kunde. Anonyme makter. Med Kafka godt under huden fortviler 
Reiner Stach over at man stadig kan høre folk si «jeg har da ikke noe å skjule» 
når de konfronteres med egen netthygiene, videoovervåking eller kommunikasjonskontroll: 
«Det er uendelig naivt!» sukker biografen som ser Kafkas visjonære 
gjennomtrengningskraft i dag komme til full anvendelse: I et brev til journalisten 
og venninnen Milena Jesenská drøfter Kafka i 1922 de moderne kommunikasjonsformenes 
vesen, hvilke av dem bør to mennesker som bor borte fra hverandre bruke, 
og hvilke ikke? Jernbane, bil og «areoplan»: ja. Telefon, telegraf og - i særdeleshet 
- trådløs telegrafi: nei. For ad disse veier kommer «de skrevne kyssene» 
til Milena slett ikke frem, hevder Kafka, nei, de blir «drukket opp av spøkelser 
på veien». Lite ante Kafka om evnen hos vår tids teknologiske spøkelser til å 
«drikke opp» informasjon på veien. For de anonyme maktene som Kafka-heltene ved 
navn K. i «Prosessen», og i den senere romanen «Slottet», begge er utlevert til 
(og som de selv utleverer seg til, ja sogar trenger seg på) har i vår tid flyttet 
fra loftsetasjer og slottsgemakker til cyberspace. De driver sitt uvesen i nettbærende 
storkonserner som Facebook eller Google, de utformer datalagringsdirektiver, 
og de huserer i hemmelige etterretningsdomstoler: I anledning NSA-skandalen 
i 2013, skrev advokaten og forfatteren John W. Whitehead om et amerikansk justisvesen 
som i Foreign Intelligence Surveillance Court (FISC) har begynt å leve sitt 
helt eget liv, og synes å stå til regnskap bare overfor seg selv: «Vi lever 
nå i et samfunn hvor en person kan anklages for hvilke forbrytelser som helst uten 
å vite nøyaktig hva han har gjort. Han kan bli arrestert midt på natten av en 
gjeng romsterende spesialstyrker. Han kan oppdage at han står på en flyforbudsliste 
og av ukjente grunner er forhindret fra å reise. Han kan få sin telefon- og 
nettforbindelse avlyttet med begrunnelse i en hemmelig ordre, utstedt av en hemmelig 
rett. Han har heller ingen mulighet til å avdekke hvorfor han har havnet i 
søkelyset. Dette er Kafkas mareritt, og det er etterhvert i ferd med å bli Amerikas 
virkelighet.» Forvaltning og statistikk. Hvilke erfaringer kunne Kafka trekke 
på i sine makt- og systemdiagnoser? Som erfaren saksbehandler i et statlig forsikringsselskap 
hadde han ikke bare privilegert innsyn i byråkratiets vesen og 
forvaltningens makt, han satt fra 1914 av ansikt til ansikt med utallige sårede 
soldater fra verdenskrigen som datidens Tsjekkia var blitt revet med i. Det var 
ofre for en ny type krig, mange av dem med diagnosen «granatsjokk», en samlebetegnelse 
for det som senere skulle komme til å hete posttraumatisk stresslidelse. 
«Hver halvtime kom et nytt tilfelle og satte seg i stolen fremfor ham», forteller 
Stach som i fjor avsluttet arbeidet med sin 2000 sider sterke Kafka-biografi i 
tre deler. «Det var nifst for ham», sier biografen. I dobbelt forstand: Ikke bare 
var han konfrontert med en serie dypt skadede eksistenser, Kafka var kanskje 
den første forfatteren som forsto hva det betyr når mennesker sammenfattes og reduseres 
til en mappe, blir gjort til statistiske enheter, blir registrert og samlet 
som data. Kort og godt blir forvaltet. For hvem som faktisk står bak vokterne, 
dommerne og rettstjenerne som forvalter det parallelle rettssystemet i «Prosessen», 
og de anklagede som kjøres gjennom det, blir for Josef K. helt til det siste 
ugjennomskuelig. Men i takt med at hans egen privatsfære svinner hen, blir utenforstående 
stadig bedre informert om K. Og rettsapparatet synes overhodet ikke 
å behøve tvangsmidler for å tukte K.: Han blir hverken satt i fengsel eller husarrest, 
ikke underlagt besøks- eller reiseforbud. Likevel føler K. seg som «fritt 
vilt». Biograf Stach mener vi i dag er mye mer sensibilisert for akkurat denne 
typen forfølgelser, forfølgelser uten berøring, enn det tidligere generasjoner 
Kafka-lesere var. Humoristisk. Også språket er en nøkkel til Kafkas aktualitet: 
«Kjenner man ikke teksten, kan man fort tro den er ti år gammel og ikke 100», sier 
Reiner Stach om Kafkas stil. Når leseren ikke bremses av et antikvert språk, 
virker teksten mer troverdig. Thomas Mann, et annet stort navn i tysk litteratur 
fra samme periode, er derimot langt vanskeligere å forstå. «Man merker med en 
gang at det ikke er en moderne tekst», sier Stach. «Ikke bare bruker han gammeldagse 
ord, man merker også at problemene han tar opp ikke lenger er våre.» Kafka 
derimot brukte aldri sjeldne ord, for ikke å snakke om fremmedord. Ordforrådet hans 
var lite, og han skrev konsentrert. Dessuten unnlot han konsekvent å bli for 
kultur- eller stedsspesifikk: Et ord som ‘jøde’ forekommer praktisk talt aldri, 
‘Praha’ én eneste gang: Ikke bare er Kafka økonomisk i omgangen med språket, han 
er overraskende nok også veldig humoristisk: «Humoren spiller en svært sentral 
rolle», sier Stach. I Kafkas verker finner man en mengde slapstick-scener, forfatteren 
utsetter mer enn gjerne leseren for karakterer i brysom tosomhet, for uforskammede 
«hjelpere» som kludrer det til for helten og hverandre, og for karikerte 
byråkrater med rørende svakhet for dokumenter av alle slag. Kafka er en mester 
i å la leseren bli pinlig berørt på andres vegne. Men de alvorlige undertonene 
svekkes ikke av den grunn, de kommer snarere tydeligere til sin rett: «Han forener 
det komiske og det skrekkelige, gjerne i én og samme setning», sier 62-åringen 
som etter 18 års arbeid med bautaen av en biografi mener humoren gjennomsyrer 
hele Kafkas forfatterskap, og burde gjøre det tilgjengelig for mange flere lesere: 
«Den gjør i det minste bildet av Kafka mye lysere», sier Stach om en forfatter 
som tradisjonelt er blitt fremstilt som lidende, nevrotisk og selvopptatt, ja, 
nærmest som en egen kategori, der uhygge, angst og et marerittaktig utenforskap 
er synonymt med navnet. Alltid aktuell. Bildet av Kafka er hos leserne i stor 
grad farget av de personlige og historisk betingede erfaringene den enkelte leseren 
tar med seg inn i møtet med teksten, mener Karlheinz Fingerhut, professor i 
litteratur ved Ludwigsburg Universitet: «Kafka-teksten er en maskin til fremstilling 
av tolkninger», sier han. Disse tolkningene er alltid et samspill mellom hva 
det er som driver leseren og hva han eller hun ser i teksten. «Si meg hvordan 
du forstår Kafka, og jeg kan si deg noe om deg selv». Akkurat det ville kommunistregimene 
i østblokklandene hindre folk i å gjøre. Der ble forfatteren raskt stemplet 
som «vestlig», «dekadent» og «negativ». Og sensuren behøvde ikke lete lenger 
enn første setning i «Prosessen»: «Noen måtte ha baktalt Jozef K., for en morgen 
ble han arrestert uten at han hadde gjort noe galt.» I politiske systemer basert 
på angiveri og vilkårlig justis ble Kafka en persona non grata par excellence. 
DDRs statssjef Walter Ulbricht advarte personlig landets forfattere mot å idealisere 
Kafka, og bruke ham som «rambukk» mot den sosialistiske realismens litteraturideal. 
Da et litteraturtidsskrift i 1962 likevel publiserte et bidrag om 
Kafka, fikk redaktøren sparken. I Sovjetunionen sirkulerte prosess-romanen i hemmelighet, 
uten forfatterens navn og utgivelsesår, og ble av intellektuelle oppfattet 
som en russisk dissidents verk - på grunn av sin autentisitet! I Tsjekkoslovakia, 
Kafkas hjemland, skulle den såkalte «Kafka-konferansen» i 1963 for en kort 
periode rehabilitere den forbudte forfatteren, og utgjøre en viktig intellektuell 
impuls for Praha-våren fem år senere. Men med den sovjetiske invasjonen i 1968 
ble ikke bare demokratibevegelsen knust, det betydde også en stopper for den 
systemkritiske gjenoppdagelsen av Kafka, og Prahas største litterære sønn ble på 
ny bannlyst fra offentligheten. Etter kommunismens fall skulle han vende tilbake 
til hjembyen for fullt, ikke bare som turistmagnet, men som identifikasjons-anker 
for mange intellektuelle til byens multietniske og kulturelle storhetstid de 
første tiårene av det 20. århundret. Samtidig åpner forfatterskapet et privilegert 
og uuttømmelig tolkningsspeil for «totalita», som tsjekkerne enkelt og greit 
kaller den kommunistiske æraen mellom 1948 og 1989. På tsjekkiske og andre europeiske 
teatre er det ikke vanskelig å finne Kafka-oppsetninger. Det er det heller 
ikke i et land som India, kan biograf Reiner Stach fortelle. Og i Sør-Korea er 
Kafka skolepensum. «Grunnerfaringene hos Kafka er transkulturelle», sier Stach: 
«Derfor er han en verdensforfatter, og derfor virker han også så moderne.» OPPRINNELIG 
PUBLISERT I AFTENPOSTEN INNSIKT JANUAR 2015
© Aftenposten

==============================================================================

Franz Kafka: VÅR TIDS VISJONÆR.
------------------------------------------------------------------------------
Aftenposten Morgen, 03.04.2015
Yngve Leonardsen
Seksjon: Kultur
Publisert på trykk. 

For hundre år siden la Franz Kafka siste hånd på «Prosessen». I den ufullendte romanen 
skildrer den tysk-jødiske forfatteren fra Praha vesenstrekkene ved den allvitende 
moderne overvåkingsstaten.

Kamp mot systemet. Edward Snowdens avsløringer om etterretningstjenesten NSA bekrefter 
en beklemmende sannhet: Protester fra liberale kritikere til tross; det oppfattes 
ikke lenger som en altfor stor skandale at staten organiserer seg mot sine 
egne borgere. Den fulle og hele kontroll, og maktmisbruket i kjølvannet av den, 
aksepteres stilltiende nærmest som en avansert form for nettverksbygging. Nettopp 
denne sammenhengen undersøkte Franz Kafka for 100 år siden i «Prosessen», der 
en 30 år gammel mann ved navn Jozef K. havner i armene på en slags parallelljustis 
som har forgrenet seg helt inn i hans nærmeste omgivelser. Mens Snowden tar 
et ettertrykkelig oppgjør med systemet han først var en del av, værer den sakesløse 
romanfiguren til å begynne med den uhørte skandalen, men deretter svekkes 
han i troen på egen uskyld, og til slutt ikke bare bukker han under for det allestedsnærværende, 
selvoppnevnte justisapparatet, han bidrar selv til å fullbyrde 
dommen som etter alt å dømme er felt over ham.Intimitetstyveri. «Kafka var utvilsomt 
en pionér i å diagnostisere de moderne maktformene», sier Kafka-biograf og 
litteraturviter Reiner Stach om forfatterskapet til et av de største navnene i tysk 
litteratur. «Terroren Jozef K. utsettes for i «Prosessen», er at man tar fra 
ham privatlivet og intimiteten hans», sier han om romanen som åpner med at hovedpersonen 
en morgen blir «arrestert uten at han hadde gjort noe galt.» Tilskuere 
er nemlig til stede i alt den unge bankmannen foretar seg: Folk titter gjennom 
vinduer, kolleger av K. dukker uanmeldt opp under arrestasjonen, og alle han møter 
synes å vite at han har en prosess gående mot seg. En prosess som blir ført på 
de underligste steder, med publikum til stede, men med et ugjennomsiktig hierarki 
av dommere og advokater, fengselsprester og rettsbetjenter. I en av det 20. 
århundrets viktigste romaner, foregriper forfatteren, som skulle bli verdensberømt 
først etter sin tidlige død i 1924, ikke bare opplevelsen av en altomfattende 
overvåking, men også det personlige bidraget den enkelte yter til slike systemers 
opprettholdelse: Jozef K. er mot sin vilje blitt en offentlig figur, men denne 
offentlighetsstatusen går etterhvert under huden på ham. For mens han i starten 
setter seg til motverge og protesterer mot oppførselen til det uoffisielle rettsvesenets 
representanter, gir han etterhvert etter, anerkjenner retten og begynner 
å delta aktivt i dens prosedyrer: «Selv om Jozef K. blir fortalt at han slett 
ikke må komme til forhørene, kommer han likevel», poengterer Stach og mener Kafka 
vil fortelle oss at vi slett ikke bare er ofre for statlig og kommersiell overvåking, 
vi er også i høyeste grad med på å muliggjøre den, når vi lar alle dører 
stå åpne og ikke setter oss til motverge: «Det er vi som haker av bokser og erklærer 
oss enig i betingelser, det er vi som prisgir private bilder og annen informasjon 
og glemmer å slette spor», minner Reiner Stach om. Vi gjør det med samme 
selvfølge som Josef K. aksepterer det uoffisielle rettsvesenet, dets representanter 
og til slutt nærmest insisterer på å få fullbyrdet sin egen dom - en dom 
felt i henhold til et lovverk som fritar myndighetene fra selv å måtte «lete etter» 
skyld, men som i en naturlig konsekvens av det perfekte nettverket av kunnskap 
og informasjon ganske enkelt blir «tiltrukket» av skyld, som en skreddersydd 
Google-reklame finner sin kunde.Anonyme makter. Med Kafka godt under huden fortviler 
Reiner Stach over at man stadig kan høre folk si «jeg har da ikke noe å skjule» 
når de konfronteres med egen netthygiene, videoovervåking eller kommunikasjonskontroll: 
«Det er uendelig naivt!» sukker biografen som ser Kafkas visjonære 
gjennomtrengningskraft i dag komme til full anvendelse: I et brev til journalisten 
og venninnen Milena Jesenská drøfter Kafka i 1922 de moderne kommunikasjonsformenes 
vesen, hvilke av dem bør to mennesker som bor borte fra hverandre bruke, 
og hvilke ikke? Jernbane, bil og «areoplan»: ja. Telefon, telegraf og - i særdeleshet 
- trådløs telegrafi: nei. For ad disse veier kommer «de skrevne kyssene» til 
Milena slett ikke frem, hevder Kafka, nei, de blir «drukket opp av spøkelser 
på veien». Lite ante Kafka om evnen hos vår tids teknologiske spøkelser til å «drikke 
opp» informasjon på veien. For de anonyme maktene som Kafka-heltene ved navn 
K. i «Prosessen», og i den senere romanen «Slottet», begge er utlevert til (og 
som de selv utleverer seg til, ja sogar trenger seg på) har i vår tid flyttet 
fra loftsetasjer og slottsgemakker til cyberspace. De driver sitt uvesen i nettbærende 
storkonserner som Facebook eller Google, de utformer datalagringsdirektiver, 
og de huserer i hemmelige etterretningsdomstoler: I anledning NSA-skandalen 
i 2013, skrev advokaten og forfatteren John W. Whitehead om et amerikansk justisvesen 
som i Foreign Intelligence Surveillance Court (FISC) har begynt å leve sitt 
helt eget liv, og synes å stå til regnskap bare overfor seg selv: «Vi lever nå 
i et samfunn hvor en person kan anklages for hvilke forbrytelser som helst uten 
å vite nøyaktig hva han har gjort. Han kan bli arrestert midt på natten av en gjeng 
romsterende spesialstyrker. Han kan oppdage at han står på en flyforbudsliste 
og av ukjente grunner er forhindret fra å reise. Han kan få sin telefon- og nettforbindelse 
avlyttet med begrunnelse i en hemmelig ordre, utstedt av en hemmelig 
rett. Han har heller ingen mulighet til å avdekke hvorfor han har havnet i søkelyset. 
Dette er Kafkas mareritt, og det er etterhvert i ferd med å bli Amerikas 
virkelighet.»Forvaltning og statistikk. Hvilke erfaringer kunne Kafka trekke 
på i sine makt- og systemdiagnoser? Som erfaren saksbehandler i et statlig forsikringsselskap 
hadde han ikke bare privilegert innsyn i byråkratiets vesen og forvaltningens 
makt, han satt fra 1914 av ansikt til ansikt med utallige sårede soldater 
fra verdenskrigen som datidens Tsjekkia var blitt revet med i. Det var ofre 
for en ny type krig, mange av dem med diagnosen «granatsjokk», en samlebetegnelse 
for det som senere skulle komme til å hete posttraumatisk stresslidelse. «Hver 
halvtime kom et nytt tilfelle og satte seg i stolen fremfor ham», forteller Stach 
som i fjor avsluttet arbeidet med sin 2000 sider sterke Kafka-biografi i tre 
deler. «Det var nifst for ham», sier biografen. I dobbelt forstand: Ikke bare 
var han konfrontert med en serie dypt skadede eksistenser, Kafka var kanskje den 
første forfatteren som forsto hva det betyr når mennesker sammenfattes og reduseres 
til en mappe, blir gjort til statistiske enheter, blir registrert og samlet 
som data. Kort og godt blir forvaltet. For hvem som faktisk står bak vokterne, 
dommerne og rettstjenerne som forvalter det parallelle rettssystemet i «Prosessen», 
og de anklagede som kjøres gjennom det, blir for Josef K. helt til det siste 
ugjennomskuelig. Men i takt med at hans egen privatsfære svinner hen, blir utenforstående 
stadig bedre informert om K. Og rettsapparatet synes overhodet ikke å 
behøve tvangsmidler for å tukte K.: Han blir hverken satt i fengsel eller husarrest, 
ikke underlagt besøks- eller reiseforbud. Likevel føler K. seg som «fritt 
vilt». Biograf Stach mener vi i dag er mye mer sensibilisert for akkurat denne typen 
forfølgelser, forfølgelser uten berøring, enn det tidligere generasjoner Kafka-
lesere var.Humoristisk. Også språket er en nøkkel til Kafkas aktualitet: «Kjenner 
man ikke teksten, kan man fort tro den er ti år gammel og ikke 100», sier 
Reiner Stach om Kafkas stil. Når leseren ikke bremses av et antikvert språk, virker 
teksten mer troverdig. Thomas Mann, et annet stort navn i tysk litteratur fra 
samme periode, er derimot langt vanskeligere å forstå. «Man merker med en gang 
at det ikke er en moderne tekst», sier Stach. «Ikke bare bruker han gammeldagse 
ord, man merker også at problemene han tar opp ikke lenger er våre.» Kafka derimot 
brukte aldri sjeldne ord, for ikke å snakke om fremmedord. Ordforrådet hans 
var lite, og han skrev konsentrert. Dessuten unnlot han konsekvent å bli for kultur- 
eller stedsspesifikk: Et ord som ‘jøde’ forekommer praktisk talt aldri, ‘Praha’ 
én eneste gang: Ikke bare er Kafka økonomisk i omgangen med språket, han er 
overraskende nok også veldig humoristisk: «Humoren spiller en svært sentral rolle», 
sier Stach. I Kafkas verker finner man en mengde slapstick-scener, forfatteren 
utsetter mer enn gjerne leseren for karakterer i brysom tosomhet, for uforskammede 
«hjelpere» som kludrer det til for helten og hverandre, og for karikerte 
byråkrater med rørende svakhet for dokumenter av alle slag. Kafka er en mester i 
å la leseren bli pinlig berørt på andres vegne. Men de alvorlige undertonene svekkes 
ikke av den grunn, de kommer snarere tydeligere til sin rett: «Han forener 
det komiske og det skrekkelige, gjerne i én og samme setning», sier 62-åringen 
som etter 18 års arbeid med bautaen av en biografi mener humoren gjennomsyrer hele 
Kafkas forfatterskap, og burde gjøre det tilgjengelig for mange flere lesere: 
«Den gjør i det minste bildet av Kafka mye lysere», sier Stach om en forfatter 
som tradisjonelt er blitt fremstilt som lidende, nevrotisk og selvopptatt, ja, nærmest 
som en egen kategori, der uhygge, angst og et marerittaktig utenforskap er 
synonymt med navnet.Alltid aktuell. Bildet av Kafka er hos leserne i stor grad 
farget av de personlige og historisk betingede erfaringene den enkelte leseren 
tar med seg inn i møtet med teksten, mener Karlheinz Fingerhut, professor i litteratur 
ved Ludwigsburg Universitet: «Kafka-teksten er en maskin til fremstilling 
av tolkninger», sier han. Disse tolkningene er alltid et samspill mellom hva det 
er som driver leseren og hva han eller hun ser i teksten. «Si meg hvordan du forstår 
Kafka, og jeg kan si deg noe om deg selv». Akkurat det ville kommunistregimene 
i østblokklandene hindre folk i å gjøre. Der ble forfatteren raskt stemplet 
som «vestlig», «dekadent» og «negativ». Og sensuren behøvde ikke lete lenger enn 
første setning i «Prosessen»: «Noen måtte ha baktalt Jozef K., for en morgen 
ble han arrestert uten at han hadde gjort noe galt.» I politiske systemer basert 
på angiveri og vilkårlig justis ble Kafka en persona non grata par excellence. 
DDRs statssjef Walter Ulbricht advarte personlig landets forfattere mot å idealisere 
Kafka, og bruke ham som «rambukk» mot den sosialistiske realismens litteraturideal. 
Da et litteraturtidsskrift i 1962 likevel publiserte et bidrag om Kafka, 
fikk redaktøren sparken. I Sovjetunionen sirkulerte prosess-romanen i hemmelighet, 
uten forfatterens navn og utgivelsesår, og ble av intellektuelle oppfattet 
som en russisk dissidents verk - på grunn av sin autentisitet! I Tsjekkoslovakia, 
Kafkas hjemland, skulle den såkalte «Kafka-konferansen» i 1963 for en kort periode 
rehabilitere den forbudte forfatteren, og utgjøre en viktig intellektuell impuls 
for Praha-våren fem år senere. Men med den sovjetiske invasjonen i 1968 ble 
ikke bare demokratibevegelsen knust, det betydde også en stopper for den systemkritiske 
gjenoppdagelsen av Kafka, og Prahas største litterære sønn ble på ny bannlyst 
fra offentligheten. Etter kommunismens fall skulle han vende tilbake til 
hjembyen for fullt, ikke bare som turistmagnet, men som identifikasjons-anker for 
mange intellektuelle til byens multietniske og kulturelle storhetstid de første 
tiårene av det 20. århundret. Samtidig åpner forfatterskapet et privilegert og 
uuttømmelig tolkningsspeil for «totalita», som tsjekkerne enkelt og greit kaller 
den kommunistiske æraen mellom 1948 og 1989. På tsjekkiske og andre europeiske 
teatre er det ikke vanskelig å finne Kafka-oppsetninger. Det er det heller ikke 
i et land som India, kan biograf Reiner Stach fortelle. Og i Sør-Korea er Kafka 
skolepensum. «Grunnerfaringene hos Kafka er transkulturelle», sier Stach: «Derfor 
er han en verdensforfatter, og derfor virker han også så moderne.» Fakta: Sitat:


Bildetekst: Pionér Franz Kafka (1883 - 1924). Foto: PRISMA/UIG/GETTY IMAGES||Fratatt privatlivet 
«Prosessen» som tegneserieversjon av David Zane Mairowitz og Chantal Montellier 
(lengst t.v.), er utgitt på norsk på Minuskel forlag. Romanen ble filmatisert 
i regi av Orson Welles i 1962 («The Trial»), med Anthony Perkins i rollen som 
Josef K.||Litterært ikon Franz Kafka, som bare ble 41 år gammel, er blitt et litterært 
ikon, og hans mest kjente verk, «Prosessen», er en av det 20. århundrets 
viktigste romaner. I et brev til sin forlovede Felice Bauer i 1912 spøkte den evig 
selvironiske Kafka med sitt eget oppsyn: «Det visjonære blikket har jeg bare 
i blitzlys». Foto: WIKIMEDIA og AP/NTB SCANPIX|||Kafka-biograf Reiner Stach avsluttet 
i fjor arbeidet med sin 2000 sider sterke Kafka-biografi i tre deler. I den 
prosessen har han lært å se annerledes på den tysk-jødiske forfatteren. «Kafka 
var en person med uante energireserver - og mye humor», sier han. Foto: YNGVE LEONHARDSEN||Skisser 
Side fra Franz Kafkas dagbok. Foto: Imagno/Getty Images© Aftenposten

==============================================================================

ROMAN WILLIAM
------------------------------------------------------------------------------
Morgenbladet, 10.04.2015
Side 46, del 1
Publisert på trykk. 

Gibson:The Peripheral.

496 sider, Putnam. Etter å ha holdt seg i samtiden i de tre siste romanene er William 
Gibson - han som skrev Neuromancer (1984) sin tid og oppfant ordet cyberspace 
- tilbake med en tradisjonell science fictionfortelling, der tidsreising er et 
av plottelementene. Peripheral har to fortellinger, som utspiller seg i hver sin 
fremtid. Noen tiår frem i tid sitter Flynne Fisher og spiller dataspill for rikinger, 
og i det 22. århundret går Wilf Netherton rundt i et postapokalyptisk London. 
Hvem vet - kanskje de møtes?
© Morgenbladet

==============================================================================

ADVARSEL FRA PSYKOLOGER
------------------------------------------------------------------------------
VG R, 12.04.2015
Av STEIN ØSTBØ
Side 14-15, del VG
Publisert på trykk. 

Først etter fylte tre år begynner barnet å bli robust nok til å tåle en 50/50-ordning, 
mener norske psykologer.

Psykologspesialist Gunnar Ekeid sitter i Foreningen for sakkyndige psykologer (FOSAP) 
som blant annet har utarbeidet brosjyren «Samvær 0-3 år». Der advares det mot 
å sende små barn ukentlig mellom to hjem. - De fleste eksperter advarer mot å 
dele barnet for tidlig. Foreningen for sakkyndige psykologer (FOSAP) mener at man 
skal være forsiktig med en delt ordning før barnet er tre år, sier Ekeid til 
VG, og presiserer at han uttaler seg på generell basis, ikke spesifikt i Vanessa 
Rudjords (bildet) tilfelle. Det er psykologspesialist Grethe Strand Rolfsen ved 
Familievernkontoret Asker og Bærum (Bufetat) enig i. - Små barn trenger ro. Hvis 
et lite barn blir flyttet veldig ofte mellom to bosteder, kan barnet bli stresset. 
Større barn er mer robuste og tåler dette bedre. Samtidig handler det ikke 
om å skyve vekk den andre forelderen - han eller hun er kjempeviktig, selv om vedkommende 
ikke bor med barnet, sier Strand Rolfsen. Begge fremholder at det ikke 
finnes en fast oppskrift på hva som er best for skilsmissebarn. Enhver sak er unik. 
Viktig for barnet - Det som vi kan si sikkert er at det viktigste for barnet 
er at foreldrene er enige og kommer til en løsning. Barnas problem er ofte at 
foreldrene ikke kan bli enige, og da oppstår det en lojalitetskonflikt hos barnet. 
De blir involverte, enten de vil eller ikke, og foreldrene klarer ikke å skjerme 
barna fra sin egen uenighet. Jeg pleier å si at man klarer aldri å lure barn 
på følelser, sier Gunnar Ekeid. - Foreldrene må finne ut hva som er best for dem, 
de må ha god kommunikasjon og de må ha en god avtale som ikke er skrevet i stein, 
men som åpner for at forholdene kan endre seg etter hvert som barnet vokser 
til. Da må også avtalen endres, og en utfordring etter hvert blir hvordan man kan 
bringe barnets egen stemme inn - vise og få barna til å forstå at de også blir 
hørt i avgjørelser som tas, sier Grethe Strand Rolfsen, som roser Vanessa Rudjord 
for sitt blogginnlegg. - Jeg har stor respekt for at hun deler sin personlige 
historie i cyberspace. Som fagperson er jeg glad for at hun også tør å si noe 
om de såre sidene ved dette. Å innrømme dårlig samvittighet, er en veldig sterk 
følelse å dele, mener hun.
© VG

==============================================================================

Hvem skal trygge internett?
------------------------------------------------------------------------------
Det finnes regler for krig, og de må også gjelde på internett.
Dagens Næringsliv, 21.04.2015
Espen Barth Eide, direktør Verdens Økonomiske Forum
Seksjon: GENERAL Side 3, del 1
Publisert på trykk. 

Til alle tider har menneskene søkt å forsvare seg mot trusler i de fysiske domenene, 
først på landjorden og på havet. Da flyet ble oppfunnet, måtte man også kunne 
forsvare seg mot angrep fra luften.

Parallelt med egne forsvarstiltak utviklet man internasjonale normer og regler. Vi 
fikk for eksempel havretten, som lyktes med å kombinere et kollektivt gode - retten 
til fri ferdsel på verdenshavene - med behovet for å beskytte kyststatenes 
integritet og suverene rettigheter. Avklarte regler til havs gjør verdenshandelen 
mulig. Prinsipielt sett er det det samme som nå skjer i cyber-rommet, og i min 
tid som forsvarsminister lanserte vi cyber-forsvaret. Når stadig mer av vår økonomiske 
og sosiale aktivitet skjer på nett, øker vår kollektive sårbarhet. Men 
i motsetning til den fysiske verden, så er cyber-rommet grenseløst. En potensiell 
angriper kan sitte på den andre siden av jorden. I den fysiske verden har man 
normalt en viss varslingstid før et angrep, og man kan disponere egne ressurser 
i lys av dette. I cyber-rommet vil man i beste fall vite at man er under angrep 
i det angrepet starter, og mer sannsynlig, først når skaden allerede har skjedd. 
Forsvaret må derfor bestå i å gjøre egne systemer mer robuste mot cyber-angrep, 
og at man raskt skal kunne gripe inn for å begrense skader og gjenopprette normal 
aktivitet. Noen vil også legge til aktive mottiltak, som bruk av egne offensive 
cyber-våpen. Enhver fremtidig konflikt mellom relativt avanserte aktører vil 
også være en cyberkonflikt. En angriper vil prøve å undergrave sin motstanders kommunikasjon, 
kommandolinjer og sensorer samt spre desinformasjon. Men det finnes 
regler for krig, og det må også gjelde på nettet. Cyber-sikkerhet, og spørsmålet 
om hvordan internett bør forvaltes, er blitt et stadig viktigere tema i internasjonal 
politikk de siste årene. Et eksempel så vi forrige uke på The Global Conference 
on Cyberspace i Haag, den fjerde i rekken. I Haag møttes stater, internasjonale 
organisasjoner, bedrifter og sivilt samfunn. Jeg deltok på vegne av Verdens 
Økonomiske Forum, som har lansert et bredt initiativ knyttet til internetts 
fremtid. Haag-konferansens hovedtema var hvordan man kan sikre et fritt, åpent 
og sikkert internett. Målet er at hele internett må være tilgjengelig for alle, 
hele tiden, samtidig som systemet selv, og våre aktiviteter der, må gjøres så sikre 
som mulig. Tilliten til internett er helt avgjørende ettersom økonomi og samfunn 
blir stadig mer digitalisert. Og den tilliten dreier seg ikke bare om at nettbanken 
skal være tilgjengelig og trygg, men også om hvordan våre personlige data 
ivaretas. Blant det som skal sikres er jo også våre menneskerettigheter, herunder 
ytringsfriheten og retten til et privatliv. Internett er kanskje grenseløst, 
men ikke lovløst. Nasjonale lover og internasjonal rett gjelder her også. En effektiv 
håndheving av rettsstatens prinsipper på internett krever et nært samarbeid 
mellom land, om standarder, normer, og utveksling av informasjon. Haag-konferansen 
foreslo flere konkrete tiltak. Blant ideene som ble satt frem, var økt erfaringsutveksling 
om hvordan egne og andres sårbarheter kan oppdages og reduseres. 
Videre oppfordres statene til å være mer åpne om, og helst erklære, sin militære 
kapasitet på cyberområdet, og at man skal kunngjøre sine cyber-strategier. Egne 
prinsipper bør slå fast at man skal avstå fra å skade særlig kritisk sivil cyber-
infrastruktur i konflikttilfeller. Disse bør inkludere en plikt til å verne 
om andre staters og private aktørers evne til å respondere på trusler på nett og 
til å gjenopprette funksjonalitet etter et angrep. Cyber-kriminalitet krysser 
landegrensene og står helt sentralt i moderne organisert kriminalitet. Konferansen 
oppfordret alle stater til å motvirke at skadelig aktivitet rettet mot aktører 
i andre land får pågå fra eget territorium. Både Interpol og Europol er aktive 
på dette feltet. Det samme gjelder berørte private aktører, for eksempel innen 
bank og finans. Internett er blitt en hovedpulsåre i nesten alle sider av våre liv 
i løpet av bare et par tiår. Det er tilnærmet utenkelig i dag at vi skulle kunne 
leve uten. Men da må vi også innse at vi har skapt et nytt rom, som krever intelligent, 
politisk samhandling, verden rundt. Vi er fortsatt i startgropen, men 
i en ellers turbulent tid, er det godt å vite at noe er på gang.

Bildetekst: Enhver fremtidig konflikt mellom relativt avanserte aktører vil også være en cyber-
konflikt. Her fra Nasjonal Sikkerhetsmyndihets operasjonssentral i Oslo.© Dagens Næringsliv

==============================================================================

Mener PST forverret forholdet til Kina
------------------------------------------------------------------------------
Dagens Næringsliv, 24.04.2015
Anne Lindeberg,Arne Grande Oslo arne.grande@dn.no|anne.lindeberg@dn.no
Seksjon: Nyheter Side 13, del 1
Publisert på trykk. 

POLITIKK
Statsminister Erna Solberg (H) mener Politiets sikkerhetstjeneste har bidratt til 
å forverre forholdet mellom Norge og Kina.

Da Politiets sikkerhetstjeneste (PST) la frem sin trusselvurdering for 2015, trakk 
PST frem at Kina og Russland driver etterretningsvirksomhet i Norge. Påstandene 
fikk den kinesiske ambassaden i Norge til å reagere sterkt og anklage PST for 
en «kald krig-mentalitet». I et tv-intervju som vises i sin helhet på DN.no, sier 
statsminister Erna Solberg til DNs politiske redaktør Kjetil B. Alstadheim at 
PSTs uttalelser bidro til å gjøre forholdet mellom Norge og Kina verre. Samtidig 
oppfordrer hun norske næringslivsledere til ikke å være naive. - Hvor negativt 
tror du det var for forholdet mellom Kina og Norge? - Det er helt sikkert negativt. 
Men det er riktig at særlig innenfor cyberspace så er det noen land som sitter 
på veldig stor kapasitet og mulighet, og interesse for teknologi og interesse 
for hva som foregår av politiske beslutninger, sier Solberg. - I hvilken grad var 
PSTs rapport ødeleggende for UDs arbeid for å prøve å normalisere forbindelsen? 
- Jeg tror ikke jeg vil si at det var ødeleggende. Men det er klart at det gjør 
det vanskeligere. Når vi sier nei til noen forskere og andre fra ulike land, 
så forverrer det forholdet til landene, fordi vi mener at vi må ta de sikkerhetsforanstaltningene 
som vi mener er nødvendige både for Norge som nasjon og for norsk 
næringsliv, sier Solberg. - Var det nødvendig av PST å peke på de to landene 
ved navn? - Det har ikke jeg gjort noen vurdering av, om det var nødvendig eller 
ikke. PST velger selv hvilken strategi de har for åpenhet, og PST velger å ha 
en stor grad av åpenhet, også for at folk skal være bevisste. Veldig mye av dette 
dreier seg også om norske beslutningstagere i bedrifter, i forskningsmiljøer og 
annet som må tenke over at vi er et land som er spennende for noen land fordi 
vi har mye god teknologi, og det er mange spennende ting som foregår i Norge. Vi 
må passe på at vi ikke er for naive i forhold til hvordan vi tenker om hvem som 
har interesse for å finne ut hva vi driver på med. - Børge Brende sa da han tiltrådte 
som utenriksminister at det å bedre forholdet til Kina var en av hans viktigste 
oppgaver. Hvordan synes du han har lykkes så langt? - Jeg synes vi har en 
veldig god utenriksminister, så tror jeg ikke det bare står på den norske utenriksministeren 
for å bedre forholdet til Kina og få et annet forhold. Men det gjøres 
mye godt diplomatisk arbeid for at vi skal komme videre og få en arbeidsrelasjon 
til Kina som gjør at vi kan nå mange av de andre målene våre, både når det 
gjelder næringsutvikling og ikke minst disse internasjonale forhandlingene. - Hva 
tror du må til? - Jeg har ikke tenkt å spekulere rundt hva som må til, for det 
vet vi ikke, det spørsmålet dreier seg nok også om modningsting, sier Solberg. 
- Hvor alvorlig er det at Norge har et så dårlig forhold til Kina? - Jeg mener at 
det er alvorlig. Selv om det ikke er slik at ingen norske bedrifter får drive 
næringsvirksomhet. Det er jo sånn at dersom kineserne, om de har noe igjen for det, 
så får norske bedrifter komme inn og bidra. Men det er mange som rapporterer 
at de synes det er vanskeligere, at de ikke har fått ta del i den veksten og mulighetene 
som har vært. Men det er ikke det viktigste. Det viktigste er at Kina 
er en stor økonomi - en betydningsfull politisk aktør internasjonalt, og det er 
veldig vanskelig at vi ikke har et forhold, sier Solberg. Dagens Næringsliv har 
ikke lykkes med å få en kommentar fra PST til denne saken. Oljefesten fortsetter 
- se neste side

Bildetekst: Erna Solberg ber norske næringslivsledere om ikke å være naive.© Dagens Næringsliv

==============================================================================

Etter manifesta
------------------------------------------------------------------------------
Klassekampen 1, 02.05.2015
Hanna Maria van Zijp
Seksjon: 2,KLB11BOK Side 12, del 2
Publisert på trykk. 

Våren 2000, Barne- og familiedepartementet. Minister Valgerd Svarstad Haugland hadde 
nettopp fått over 600 epostar som protesterte mot kontantstøtta. Femail Bonding, 
ei epostliste med utspring i Råtekst-miljøet, hadde samla troppane i cyberspace.


Diskusjonsfora brant. Alt var muleg. Men så stilna chatten. Den feministiske antologien 
«Råtekst» (1999) var ein norsk svar på svenske «Fittstim». Det var Zetlitz, 
det var Sibeko, Lindmo, Vaagland, Jenssen, Breen. Dei lista opp førebileta sine. 
Nokon hadde seg sjølv. Andre hadde Björk, fordi ho kanskje hadde «bæsjet på 
scenen da hun spilte i punkband på Island», og «det må man bare respektere». Resten 
hadde ført opp mamma. Alle skreiv om livet sitt. Men livshistoriene var middels 
interessante, meinte avisene. Kvifor skulle det pinleg private vera så offentleg? 
Var dette alt som var igjen frå ’68? Kor var Berit Ås-sitata? Kor var brodden? 
Referansane? Politikken? Ideologien? Det samlande prosjektet? Den tredje feminismebølgja 
skulle ikkje ha nokon politisk paraply. «For fittstimgenerasjonen 
er demonstrasjonstog en veldig skremmende måte å mobilisere på. Det føles veldig 
70-talls og lite individualistisk,» uttalte ei av forfattarane. Men fittstimarane 
fekk ikkje fotfeste. E-post var ikkje nok. Det var vanskeleg å halda debatten 
varm. Men nå spyler ei ny bølgje over oss. Denne feministbølgja bloggar den glade 
bodskapen om likestilling. Ein straum av einskildbidrag utgjer summen av dagens 
feminisme. I motsetning til 99-arane, har bloggfeminismen så breitt nedslagsfelt 
at den blir meir enn eit blaff. Det er lett å påverka debatten når kven som 
helst kan aksjonera med hashtags. Når historiene blir mange nok, kan det ikkje bagatelliserast 
bort. Då «Råtekst»-forfattar Helle Vaagland skreiv at kroppspresset 
aldri hadde vore så stort som i 1999, visste ingen at det var fint å ha like 
stort thigh gap som Kjell i teikneserien «Lunch». Nett-tidsskriftet Under arbeid 
er skapt av prestasjonsgenerasjonen, fødd nokre år før fittstimfeminismen oppstod. 
Redaktørane Kristin Nesse Thue og Marianne Skogen har med seg ein bukett unge 
skribentar som vaks opp idet kroppspresset fann nye kanalar. Under arbeid vender 
seg til tenåringar fordi «den tiden vi jenter bruker på å perfeksjonere og fremstille 
vår egen kropp er tid vi kunne ha brukt til å tilegne oss kunnskap som 
kan forandre verden.» I motsetning til VG sine gripande forsøk på å redusera kroppspresset 
med nettopp nakne kroppar, vil Under arbeid endra verda med folkeopplysning. 
Ein gjennomsnitts fittstimentusiast får nesten klump i halsen. Under arbeid 
er ei fornuftig, ung røyst i mediegalskapen. Under arbeid opplyser om tilhøva 
til indiske kvinner, valdtekt av menn i Skandinavia, tv-seriar, Tove Pettersen, 
kroppsframandgjering. Under arbeid-bloggarane kan mykje meir enn kropp. Dei har 
lese si Simone de Beauvoir og skriv kort og opplysande for ein feminisme-nyfiken 
13-åring. Under arbeid er ikkje særleg stramt redigert. Nokre tekstar, som den 
om Kathleen Hanna og Riot grrrl-rørsla, er skriven i skulestil-stil. Men det gjer 
den tilgjengeleg for målgruppa, altså folk som ofte skriv skulestil. For oss 
andre er vekas feministnyhende med morosame gifs eit høgdepunkt. Under arbeid er 
ein god skule. Tidlegare bidragsytar Madeleine Schultz skreiv det beste bidraget 
i Jaquesson/Seltzer-pornodebatten tidlegare i vår. Hennar Dagblad-kommentar «Sjakk 
matt» gravde fram problemstillingane som låg gøymt under seltzerske forsøk 
på å skifta tema. Ingen må gløyma at Jaquesson har skikkeleg strame klede når ho 
trenar på tv, sa Seltzer. Schultz svarte med kvass analyse. Ho plukka debatten 
frå kvarandre, fann orda me lette etter. Under arbeid si tante, bloggkollektivet 
MadDam, har ein meir kvinnefrontsk terminologi. Her florerer uttrykk som «snikmannifisering» 
og «kvinnekamp + klassekamp = sant». MadDam kalla Jaquesson-stuntet 
for hevnporno, eit søkt uttrykk i denne samanhengen. Å vatna ut så spesifikke 
uttrykk til å også handla om eit metabrunstig fjernsynsinnslag, vil skyta feminismen 
i foten. Men det fine med MadDam er at ho er politisk. Fleire av dei 17 faste 
skribentane har eit varmt forhold til SV – partiet og fakultetet. Andre har 
helsefagleg bakgrunn. Bloggkollektivet dekkjer arbeidsliv, familieliv, aldersdiskriminering, 
kvotering til styreverv, Rosa Parks, globalisering, Kjetil Rolnæss. 
Pondusen er større og studiepoenga fleire på MadDam. MadDam er oftast seriøs, utanom 
eit par forsøk på ironi. Humoren er ikkje MadDam sitt viktigaste våpen. Det 
er refleksjonen som gjer at mange deler innlegga. Delinga gjer iblant at eit MadDam-
innlegg hamnar i riksmedia som kronikk. Bloggfeminismen treng ikkje noka manifest, 
fordi den jamne, feministiske straumen av tekstar er nok. Marta Breen treff 
kjernen i Dagsavisen når ho oppsummerer 15 feministiske år etter «Råtekst». 
Ho meiner at feminisme spreidd på nett blir eit viktig våpen i kampen mot kommersielle 
krefter. «Råtekst» sitt problem var nettopp at den var laga av papir. Påfølgjande 
epostlister levde ikkje lenge. Dessutan var 99-arane avhengige av andre 
redaktørar. Dagens feministar kan føra skipet sjølve. Det er til og med morosamt. 
For når dagens feministiske kamp skal kjempast sak for sak, trengst morosame 
gifs. bokmagasinet@klassekampen.no Dagens feministar kan føra skipet sjølve.
© Klassekampen

==============================================================================

I pappas mage
------------------------------------------------------------------------------
Dagsavisen, 29.05.2015
SISSEL HOFFENGH Journalist kulturavdelingen sissel.hoffengh@dagsavisen.no
Seksjon: :KULTUR Side 25, del 1
Publisert på trykk. 

Jeg er så lei kvinnekroppen. Hva med litt utrent, mannlig mojo?

Midt blant alle selfie-kjerringer og mammabloggere med sine flat-rett-etterfødselenkropper 
har nemlig en fyr der ute i cyberspace stoppet opp og sagt: hey ladies 
- hva med en helt vanlig, hverdagslig pappakropp? Med pappakropp menes en litt 
halvtrent kropp uten overdrevent definerte muskler dekket av et lite lag fett og 
en moderat ølmage som kronen på verket. En fysikk som sier noe sånt som: ja jeg 
spiller litt fotball med gutta innimellom, men i helgen skal det være tacos og 
øl. Det er med andre ord - kroppen til en mann som ikke er overdrevent forfengelig. 
Det begynte med en kommentar i en amerikansk lokalavis. Journaliststudent og 
blogger Mackenzie Pierson skrev en kommentar under tittelen «Why Girls Love the 
Dad Bod» og lekset opp sin teori om hvorfor jenter foretrekker menn med denne typen 
kropper. Han konkluderte med at de fleste jenter synes overdrevent trente muskelberg 
er skremmende. At de føler seg uvel sammen med en fyr som ser ut som han 
bruker 10 ganger så mye tid foran speilet som dem selv, og at de vil ha en fyr 
de kan ligge på sofaen og kosespise pizza med. I tillegg er sjansene små for at 
pappakroppen forandrer seg så mye over tid, slik som tilfellet er med mer trente 
kropper som forfaller med tida. Sånt tenker visst jenter på. Gjør vi det? Tror 
ikke det. Men sofaen og pizzaen derimot ... Også norske pappabloggere - ja da, 
de finnes - har slengt seg på trenden. Som trebarnsfar Martin Grevstad (29) fra 
Ås, som skrev på bloggen sin: «Dessverre leser vi sjelden om pappakroppen. Et raskt 
googlesøk på «pappakroppen» ga meg 527 treff. Et søk på «mammakropp» ga til 
sammenligning 185.000 treff. Det gjør meg opprørt». Han la i tillegg ut et bilde 
av seg selv i bare underbuksa mens han støvsugde i stua og ble straks en hverdagshelt. 
Selv ble han overveldet over de positive reaksjonene. Han er jo bare en 
mann som ikke har tid til å trene hver dag. Likevel renner kommentarfeltene over 
av meldinger som «Når ble det sunt å være feit, liksom? ». Nå er ikke pappakroppen 
noe slag for overvekt, men for at man faktisk kan velge å være fornøyd med 
det man er og har. Det ekleste er når fatshaming kommer forkledd som tabloide helsetips, 
med bilder av halvnakne folk og titler som «slik blir du varig slank». 
Selvsagt er det viktig å holde seg i frisk. Men når friskheten blir synonymt med 
å trene som en toppidrettsutøver og spise dietter beregnet på folk med kroniske 
sykdommer kan man spørre seg hvor sunn denne sunnheten egentlig er. Noen ganger 
er det sunnest å gi faen. ILLE TIL MOTE

Bildetekst: DADDY-O: Jeg ska' gi'rei pappakropp, jeg!© Dagsavisen


